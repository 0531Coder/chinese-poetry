[
  {
    "author": "洪咨夔", 
    "content": "风月分将秋一半。\n昨夜月明今夜满。\n有人笙鹤御风来，玉绳转。\n银河淡。\n凉入天孙云锦段。\n笑拈桂枝香婉娩。\n十字金书光照眼。\n看看细札促归来，漏声缓。\n珂声远。\n夜宿玉堂谁是伴。", 
    "rhythmic": "天仙子"
  }, 
  {
    "author": "赵与洽", 
    "content": "甚幽人、被花勾引，庭皋遥夜来去。\n江空岁晚谁为伴，只有琼枝玉树。\n愁绝处。\n望万里瑶台，梦断迷归路。\n花还解语。\n更雪琢精神，冰相韵度。\n粉黛尽如土。\n飘仙袂，曾缀蕊珠鹭。\n云茵月障千步。\n莫教衣袖天香冷，恐怨美人迟暮。\n更起舞。\n任斗转参横，翠羽曾知否。\n尘缘自误。\n终待骖鸾，乘风共去。\n长作此花主。", 
    "rhythmic": "摸鱼儿"
  }, 
  {
    "author": "赵与洽", 
    "content": "单衾寒引画龙声。\n雨初晴。\n月微明。\n竹外溪边，低见一枝横。\n澹月疏花三四点，尚春浅，早相看、似有情。\n夜来袖冷暗香凝。\n恨半销，酒半醒。\n靓妆照影，未整、雪艳冰清。", 
    "rhythmic": "江城梅花引"
  }, 
  {
    "author": "李致远", 
    "content": "破镜重圆，分钗合钿，重寻绣户珠箔。\n说与从前，不是我情薄。\n都缘利役名牵，飘蓬无定，翻成轻负。\n别後情怀，有万千牢落。\n经时最苦分携，都为伊、甘心寂寞。\n纵满眼、闲花媚柳，终是强欢不乐。", 
    "rhythmic": "碧牡丹"
  }, 
  {
    "author": "张琳", 
    "content": "", 
    "rhythmic": "失调名"
  }, 
  {
    "author": "邬虑", 
    "content": "醉和春恨拍阑干。\n宝香半倩谁翻。\n丁宁告、东风道，小楼空，斜月杏花寒。\n梦魂无夜不关山。", 
    "rhythmic": "翻香令"
  }, 
  {
    "author": "冯熔", 
    "content": "素养浩然之气，铁石心肠谁拟。\n蒿目县前江，不逐队鱼游戏。\n藏器。\n藏器。\n只等时乘奋起。", 
    "rhythmic": "如梦令"
  }, 
  {
    "author": "刘镇2", 
    "content": "调冰弄雪，想花神清梦，徘徊南土。\n一夏天香收不起，付与蕊仙无语。\n秀入精神，凉生肌骨，销尽人间暑。\n稼轩愁绝，惜花还胜儿女。\n长记歌酒阑珊，开时向晚，笑金茎露。\n月浸栏干天似水，谁伴秋娘窗户。\n困云鬟，醉风帽，总是牵情处。\n返魂何在，玉川风味如许。", 
    "rhythmic": "念奴娇"
  }, 
  {
    "author": "刘镇2", 
    "content": "露叶烟条。\n天与多娇。\n算风流、张绪难消。\n恼人春思，政自无聊。\n赖敛愁眉，酣醉眼，减围腰。\n风絮相邀。\n蝶弄莺嘲。\n最关情、是短长桥。", 
    "rhythmic": "行香子"
  }, 
  {
    "author": "刘镇2", 
    "content": "谁似花翁，长年湖海，蹇驴弊裘。\n想江尘醉帽，青楼歌扇，挥金谈笑，惜玉风流。\n吴下阿蒙，江南老贺，肯为良田二顷谋。\n人间世，算到头一梦，蝼蚁王侯。\n悠悠。\n吾道何求。\n况白首相逢说旧游。\n记疏风淡月，寒灯古寺，平章诗境，分付糟丘。\n聚散抟沙，炎凉转烛，归去来兮万事休。\n无何有，问从前那个，骑鹤扬州。", 
    "rhythmic": "沁园春"
  }, 
  {
    "author": "刘镇2", 
    "content": "爽气西来，玉削群峰，千杉万松。\n望疏林清旷，晴烟紫翠，雪边回棹，柳外闻钟。\n夜月琼田，夕阳金界，倒影楼台表里空。\n桥阴曲，是旧来忠定，手种芙蓉。\n仙翁。\n心事谁同。\n付鱼鸟相望一笑中。\n向月梅香底，招邀和靖，云山高处，问讯梁公。\n物象搜奇，风流怀古，消得文章万丈虹。\n沈吟久，想依依春树，人在江东。", 
    "rhythmic": "沁园春"
  }, 
  {
    "author": "刘镇2", 
    "content": "鸠雨催晴，遍园林、一番绿娇红媚。\n柳外金衣，花底香须，消得艳阳天气。\n障泥步锦寻芳路，称来往、纵横珠翠。\n笑携手，旗亭问酒，更酬春思。\n还记东山乐事。\n向歌雪香中，伴春沈醉。\n粉袖人，彩笔题诗，陶写老来风味。", 
    "rhythmic": "花心动"
  }, 
  {
    "author": "刘镇2", 
    "content": "日软风柔，望暖红连岛，晴绿平川。\n寻芳拾蕊，胜伴陌上鲜妍。\n玉骢归路，记青门、曾堕吟鞭。\n人去後，庭花弄影，一帘香月娟娟。\n追念旧游何在，叹佳期虚度，锦瑟华年。\n博山夜来烬冷，谁换沈烟。", 
    "rhythmic": "汉宫春"
  }, 
  {
    "author": "刘镇2", 
    "content": "三山腊雪才消，夜来谁转回寅斗。\n试灯帘幕，送寒幡胜，暗香携手。\n少日欢娱，旧游零落，异乡歌酒。\n到而今，生怕春来大早，空赢得、两眉皱。\n春到兰湖少住，肯殷勤、访梅寻柳。\n相思人远，带围宽减，粉痕消瘦。\n双燕无凭，尺书难表，甚时回首。\n想画栏、倚遍东风，闲负却、桃花咒。", 
    "rhythmic": "水龙吟"
  }, 
  {
    "author": "刘镇2", 
    "content": "老来惯与春相识，长记伤春如故。\n去年今日，旧愁新恨，送将风絮。\n粉泪羞红，黛眉颦翠，推愁不去。\n任琐窗深闭，屏山半掩，还别有、愁来路。\n回首画桥烟水，念故人、匆匆何处。\n客情怀远，云迷北树，草连南浦。\n离合悲欢，去留迟速，问春无语。\n笑刘郎，不道无桃可种，苦留春住。", 
    "rhythmic": "水龙吟"
  }, 
  {
    "author": "刘镇2", 
    "content": "弄晴台馆收烟候，时有燕泥香坠。\n宿酲未解，单衣初试，腾腾春思。\n前度桃花，去年人面，重门深闭。\n记彩鸾别後，青骢归去，长亭路、芳尘起。\n十二屏山遍倚。\n任苍苔、点红如缀。\n黄昏人静，暖香吹月，一帘花碎。\n芳意婆娑，绿阴风雨，画桥烟水。\n笑多情司马，留春无计，湿青衫泪。", 
    "rhythmic": "水龙吟"
  }, 
  {
    "author": "刘镇2", 
    "content": "灯火烘春，楼台浸月，良宵一刻千金。\n锦步承莲，彩云簇仗难寻，蓬壶影动星球转，映两行、宝珥瑶簪。\n恣嬉游，玉漏声催，未歇芳心。\n笙歌十里夸张地，记年时行乐，憔悴而今。\n客里情怀，伴人闲笑闲吟。\n小桃未静刘郎老，把相思、细写瑶琴。\n怕归来，红紫欺风，三径成阴。", 
    "rhythmic": "庆春泽"
  }, 
  {
    "author": "刘镇2", 
    "content": "谁送凉蟾消夜暑。\n河汉迢迢，牛女何曾渡。\n乞得巧来无用处。\n世间枉费闲针缕。\n人在江南烟水路。\n头白鸳鸯，不道分飞苦。\n信远翻嗔乌鹊误。\n眉山暗锁巫阳雨。", 
    "rhythmic": "蝶恋花"
  }, 
  {
    "author": "刘镇2", 
    "content": "乾鹊收声，湿萤度影，庭院秋香。\n步月移阴，梳云约翠，人在回廊。\n醺醺宿酒残妆。\n待付与、温柔醉乡。\n却扇藏娇，牵衣索笑，今夜差凉。", 
    "rhythmic": "柳梢青"
  }, 
  {
    "author": "刘镇2", 
    "content": "瞥眼光阴。\n章台旧路，杨柳春深。\n尚忆风流，人倚玉，替客挥金。\n高阳醉後分襟。\n想妒雨、嗔云到今。\n消息真时，笑啼难处，方表人心。", 
    "rhythmic": "柳梢青"
  }, 
  {
    "author": "刘镇2", 
    "content": "思君梦里说邯郸。\n未成欢。\n已炊残。\n断送春归，风雨霎时间。\n空有生前医国手，医不到，子孙寒。\n欲登诗境吊方干。\n倩谁看。\n北邙山。", 
    "rhythmic": "江神子・江城子"
  }, 
  {
    "author": "刘镇2", 
    "content": "荡紫飘红芳信断，都无人问纤。\n吟鞭倚醉问凉蟾。\n香消金缕篆，尘压宝妆奁。\n梦峡朝云飞不到，一春离绪厌厌。\n却疑归燕碍重帘。\n心期花底误，眉恨柳边添。", 
    "rhythmic": "临江仙"
  }, 
  {
    "author": "刘镇2", 
    "content": "帘幕收灯断续红。\n歌台人散彩云空。\n夜寒归路噤鱼龙。\n宿醉未消花市月，芳心已逐柳塘风。\n丁宁莺燕莫匆匆。", 
    "rhythmic": "浣溪沙"
  }, 
  {
    "author": "刘镇2", 
    "content": "柳阴庭院。\n帘约风前燕。\n著雨荷花红半敛。\n消得盈盈绿扇。\n竹光野色生寒。\n玉纤雪藕冰盘。\n长记酒醒人静，暗香吹月栏干。", 
    "rhythmic": "清平乐"
  }, 
  {
    "author": "刘镇2", 
    "content": "云淡天垂野。\n望晴郊、疏烟半卷，断虹低跨。\n老树连阴藏远景，十里湖光照夜。\n看不尽、真山图画。\n春满轩窗无著处，更银蟾、冷浸鸳鸯瓦。\n人共境，转幽雅。\n文章太守归来也。\n似当年、和靖风流，小孤山下。\n问讯佩兰餐菊友，曾约梅兄入社。\n待付与、竹陶写。\n尘外闲寻行乐地，任傍人、歌舞喧台榭。\n诗世界，有王谢。", 
    "rhythmic": "贺新郎"
  }, 
  {
    "author": "刘镇2", 
    "content": "送春曾到百花洲。\n夕阳收。\n暮云留。\n想伴花神，骑鹤上扬州。\n回首湖山情味淡，重把酒，更登楼。\n相思南浦古津头。\n未拿舟。\n已惊鸥。", 
    "rhythmic": "江神子・江城子"
  }, 
  {
    "author": "刘镇2", 
    "content": "寒阴漠漠夜来霜。\n阶庭风叶黄。\n归鸦数点带斜阳。\n谁家砧杵忙。\n灯弄幌，月侵廊。\n熏笼添宝香。\n小屏低枕怯更长。\n和云入醉乡。", 
    "rhythmic": "阮郎归"
  }, 
  {
    "author": "刘镇2", 
    "content": "金茎露未成霜。\n西风只旧凉。\n蕊仙何事换霞妆。\n恼人秋思长。\n香世界，锦文章。\n花神不覆藏。\n小山骚客政清狂。\n同花入醉乡。", 
    "rhythmic": "阮郎归"
  }, 
  {
    "author": "刘镇2", 
    "content": "泠泠水向桥东去。\n漠漠云归溪上住。\n疏风淡月有来时，流水行云无觅处。\n佳人独立相思苦。", 
    "rhythmic": "玉楼春"
  }, 
  {
    "author": "刘镇2", 
    "content": "看纤云护月，湛河汉，夜声收。\n正玉尘生风，银床坠露，凉叶飕飕。\n襟怀静吞八表，莫登山临水易惊秋。\n闲想多情宋玉，旧来空替人愁。\n温柔。\n乡解老秋不。\n丝竹间秦讴。\n向橙橘香边，持螯把酒，聊伴清游。", 
    "rhythmic": "木兰花慢"
  }, 
  {
    "author": "刘镇2", 
    "content": "八十最风流，那谁不喜。\n况是精神可人意。\n太公当日，未必荣华如此。\n儿孙列两行，莱衣戏。\n好景良辰，满堂和气。\n唱个新词管教美。\n愿同彭祖，尚有八百来岁。\n十分才一分，那里暨。", 
    "rhythmic": "感皇恩"
  }, 
  {
    "author": "刘镇2", 
    "content": "兰斛藏香，梅瓶浸玉。\n炉烟半袅屏山曲。\n谁烧银烛照黄昏，有人正倚萧萧竹。\n白雪歌翻，红牙板促。\n周郎自是难回目。\n禁寒不饮告推人，春风吹聚眉尖绿。", 
    "rhythmic": "踏莎行"
  }, 
  {
    "author": "刘镇2", 
    "content": "和风乍扇，又还是去年，清明重到。\n喜见燕子，巧说千般如人道。\n墙头陌上青梅小。\n是处有、闲花芳草。\n偶然思想，前欢醉赏，牡丹时候。\n当此三春媚景，好连宵恣乐，情怀歌酒。\n纵有珠珍，难买红颜长年少。\n从他乌兔茫茫走。", 
    "rhythmic": "绛都春"
  }, 
  {
    "author": "张侃", 
    "content": "冰肌削。\n水沈香透胭脂萼。\n胭脂萼。\n怕愁贪睡，等闲梳掠。\n花前莫惜添杯酌。\n五更嫌怕春风恶。", 
    "rhythmic": "秦楼月・忆秦娥"
  }, 
  {
    "author": "张侃", 
    "content": "南枝消息凭谁送。\n北枝寒、清晓破馀冻。\n横溪浸疏影，月黄昏、暗香浮动。\n真仙种。\n不与梨华同梦。\n洛阳姚魏争先贡。\n妒纷纷、红紫眩新宠。\n尽雪压风欺，□和羹、此时须用。", 
    "rhythmic": "月上海棠"
  }, 
  {
    "author": "张侃", 
    "content": "佳处记曾游，十年重到。\n罨画湖山最春早。\n红梅几树，一夜东风开了。\n矮松修竹外、依然好。\n玉色醺酣，香团娇小。\n消得金尊共倾倒。\n满怀风味，前度何郎今老。\n徘徊疏影里、花应笑。", 
    "rhythmic": "感皇恩"
  }, 
  {
    "author": "张侃", 
    "content": "换骨有丹砂，阿谁传与。\n爱惜芳心不轻吐。\n客来烂熳，解得此情良苦。\n有时三两点、胭脂雨。\n旧说江南，红罗亭下，未必春光便如许。\n认桃辨杏，最是渠家低处。\n问花曾怨不、娇无语。", 
    "rhythmic": "感皇恩"
  }, 
  {
    "author": "曾揆", 
    "content": "檐雨轻敲夜夜，墙云低度朝朝。\n日长天气已无聊。\n何况洞房人悄。\n眉共新荷不展，心随垂柳频摇。\n午眠仿佛见金翘。\n惊觉数声啼鸟。", 
    "rhythmic": "西江月"
  }, 
  {
    "author": "曾揆", 
    "content": "山衔日。\n泪洒西风独立。\n一叶扁舟流水急。\n转头无处觅。\n去则而今已去，忆则如何不忆。\n明日到家应记得。\n寄书回雁翼。", 
    "rhythmic": "谒金门"
  }, 
  {
    "author": "曾揆", 
    "content": "深院寂。\n一点春灯衔壁。\n空说销愁须酒力。\n病多禁未得。\n遥望西楼咫尺。\n争信今宵思忆。\n伴我枕头双泪湿。\n梧桐秋雨滴。", 
    "rhythmic": "谒金门"
  }, 
  {
    "author": "曾揆", 
    "content": "芙蓉帐冷翠衾单。\n魂梦几曾闲。\n怎禁未许，茫茫烟水，叠叠云山。\n去时频把归期约，远不过春残。\n而今已是，荷花开了，犹倚栏干。", 
    "rhythmic": "眼儿媚"
  }, 
  {
    "author": "曾揆", 
    "content": "桐叶凉生夜，藕花香满时。\n几多离思有谁知。\n遥望盈盈一水、抵天涯。\n雨洒征衣泪，月颦分镜眉。", 
    "rhythmic": "南柯子・南歌子"
  }, 
  {
    "author": "曹豳", 
    "content": "今日事。\n何人弄得如此。\n漫漫白骨蔽川原，恨何日已。\n关河万里寂无烟，月明空照芦苇。\n谩哀痛，无及矣。\n无情莫问江水。\n西风落日惨新亭，几人堕泪。\n战和何者是良筹，扶危但看天意。\n只今寂寞薮泽里。\n岂无人、高卧闾里。\n试问安危谁寄。", 
    "rhythmic": "西河"
  }, 
  {
    "author": "曹豳", 
    "content": "春闱期近也，望帝乡迢迢，犹在天际。\n懊恨这一双脚底。\n一日厮赶上五六十里。\n争气。\n扶持我去，转得官归，恁时赏你。", 
    "rhythmic": "红窗迥"
  }, 
  {
    "author": "周文璞", 
    "content": "风韵萧疏玉一团。\n更著梅花，轻袅云鬟。\n这回不是恋江南。\n只是温柔，天上人间。\n赋罢闲情共倚阑。\n江月庭芜，总是销魂。\n流苏斜掩烛花寒。\n一样眉尖，两处关山。", 
    "rhythmic": "一翦梅"
  }, 
  {
    "author": "周文璞", 
    "content": "还了酒家钱。\n便好安眠。\n大槐宫里著貂蝉。\n行到江南知是梦，雪压渔船。\n盘礴古梅边。\n也信前缘。\n鹅黄雪白又醒然。\n一事最奇君听取。\n明日新年。", 
    "rhythmic": "浪淘沙"
  }, 
  {
    "author": "王武子", 
    "content": "画眉人去掩兰房。\n金鸭懒薰香。\n有恨只弹珠泪，无人与说衷肠。", 
    "rhythmic": "朝中措"
  }, 
  {
    "author": "王武子", 
    "content": "红楼十二春寒恻。\n楼角何人吹玉笛。\n天津桥上旧曾听，三十六宫秋草碧。\n昭华人去无消息。", 
    "rhythmic": "玉楼春"
  }, 
  {
    "author": "魏子敬", 
    "content": "愁盈镜里山，心叠琴中恨。\n露湿玉阑秋，香伴银屏冷。\n云归月正圆，雁到人无信。\n孤损凤皇钗，立尽梧桐影。", 
    "rhythmic": "生查子"
  }, 
  {
    "author": "韩", 
    "content": "频听银签，重燃绛蜡，年华衮衮惊心。\n饯旧迎新，能消几刻光阴。\n老来可惯通宵饮，待不眠、还怕寒侵。\n掩清尊。\n多谢梅花，伴我微吟。\n邻娃已试春妆了，更蜂腰簇翠，燕股横金。\n勾引东风，也知芳思难禁。\n朱颜那有年年好，逞艳游、赢取如今。", 
    "rhythmic": "高阳台"
  }, 
  {
    "author": "韩", 
    "content": "莫上玉楼看。\n花雨斑斑。\n四垂罗幕护朝寒。\n燕子不知人去也，飞认阑干。\n回首几关山。\n後会应难。\n相逢祗有梦魂间。\n可奈梦随春漏短，不到江南。", 
    "rhythmic": "浪淘沙"
  }, 
  {
    "author": "韩", 
    "content": "裙色草初青。\n鸭绿波轻。\n试花霏雨湿春晴。\n三十六梯人不到，独唤瑶筝。\n艇子忆逢迎。\n依旧多情。\n朱门只合锁娉婷。\n却逐彩鸾归去路，香陌春城。", 
    "rhythmic": "浪淘沙"
  }, 
  {
    "author": "韩", 
    "content": "郎恩深。\n妾思深。\n祗为恩深便有今。\n回纹辜旧吟。\n云沈沈。\n水沈沈。\n一点坚如百炼金。\n郎应知妾心。", 
    "rhythmic": "长相思"
  }, 
  {
    "author": "韩", 
    "content": "杜娘家。\n谢娘家。\n楼压官桥柳半遮。\n帘波漾彩霞。\n拾飞花。\n怨飞花。\n望断郎来日又斜。\n东风吹鬓鸦。", 
    "rhythmic": "长相思"
  }, 
  {
    "author": "韩", 
    "content": "夜萧萧。\n梦萧萧。\n又趁杨花到谢桥。\n凤沈明月箫。\n来迢迢。\n枉把吟笺寄寂寥。\n飞鸿不受招。", 
    "rhythmic": "长相思"
  }, 
  {
    "author": "卓田", 
    "content": "奏赋谒金门，行尽云山无数。\n尚有江天一半，买扁舟东去。\n波神眼底识英雄，阁住半空雨。\n唤起一帆风力，去青天尺五。", 
    "rhythmic": "好事近"
  }, 
  {
    "author": "卓田", 
    "content": "千里功名歧路。\n几英雄草屦，八座与三台。\n个中来。\n壮士寸心如铁。\n有泪不沾离别。\n剑未斩楼兰。\n莫空还。", 
    "rhythmic": "昭君怨"
  }, 
  {
    "author": "卓田", 
    "content": "立秋十日，早露出新凉面。\n斜风急雨，战退炎光一半。\n月上纱窗，疑是广寒宫殿。\n无端宋玉，撩乱生悲怨。", 
    "rhythmic": "品令"
  }, 
  {
    "author": "卓田", 
    "content": "丈夫只手把吴钩。\n能断万人头。\n如何铁石，打作心肺，却为花柔。\n尝观项籍并刘季，一怒世人愁。\n只因撞着，虞姬戚氏，豪杰都休。", 
    "rhythmic": "眼儿媚"
  }, 
  {
    "author": "卓田", 
    "content": "武夷山字，是使君衔上，新来带得。\n便觉闲中多胜事，满眼烟霞泉石。\n云卷尘劳，风生芒竹，去作山中客。\n晓坛朝罢，自然五福天锡。\n当此弧矢悬门，步虚声远，直透云霄碧。\n替却燕姬皓齿，洗尽人间筝笛。", 
    "rhythmic": "酹江月・念奴娇"
  }, 
  {
    "author": "卓田", 
    "content": "才大文豪，朱衣暗里，今须点头。\n奈兰宫一跌，槐黄时候。\n银袍逐浪，韦带随流。\n过尽鹤书，阅周鹗表，必竟都无名字留。\n空长恨，终不第，齿且先侯。\n休愁。\n有路堪由。\n最喜徐卿百不忧。\n正椿松未老，芝兰竞秀，奇毛雏凤，角犁牛。\n汉殿少年，新丰逆旅，岂肯卑微名位休。\n行将见，长沙召贾，御史除周。", 
    "rhythmic": "沁园春"
  }, 
  {
    "author": "卓田", 
    "content": "柳暗千株，翻三荚，当年神岳生申。\n画堂庆会，今日贺生辰。\n宝鸭檀烟薰馥，颂椒觞、频斟。\n殷勤劝，歌喉宛转，恣乐醉红裙。\n荣华兼富贵，如君素享，胜似簪缨。\n虽田彭倚顿，未足多称。\n好是钱流地上，仓箱积、赈济饥贫。\n多阴德，子孙昌盛，指日绿袍新。", 
    "rhythmic": "满庭芳"
  }, 
  {
    "author": "锦溪", 
    "content": "华堂庆。\n一岁应须千百岁，乐事如何。\n寿酒斟时妹拜哥。\n爹夸利市。\n笑道看看生舍弟。", 
    "rhythmic": "木兰花・玉楼春"
  }, 
  {
    "author": "锦溪", 
    "content": "骑鲸直上，问妲娥何日，天生英杰。\n笑下琼楼，还报道，甫近迎长佳节。\n万里无云，一天如水，拥出新团月。\n正当此夜，文星飞下天阙。\n蟾苑元有高枝，至今犹待，自是无心折。\n只爱林泉供笑傲，吟出阳春白雪。", 
    "rhythmic": "壶中天・念奴娇"
  }, 
  {
    "author": "锦溪", 
    "content": "蓬岛仙翁，元来是、神锺岳渎。\n喜遇生申时节，一阳来复。\n荚合朝曾舞翠，月华昨夜圆如玉。\n展红笺、笔染新章，从头录。\n渭川叟，非钩绿。\n鲁公子，非徼福。\n况家传、胡氏长生。\n点额婴儿腾好语，殷勤捧献杯中绿。\n更九番、屈指铿年，为君祝。", 
    "rhythmic": "满江红"
  }, 
  {
    "author": "李仲光", 
    "content": "诗书元帅，风流人物，看取方瞳如漆。\n铜驼陌上若相逢，当一笑、摩挲金狄。\n相门事业，中书考第，未数汾阳功绩。\n若将六十寿行年，才数得、百分之一。", 
    "rhythmic": "鹊桥仙"
  }, 
  {
    "author": "李仲光", 
    "content": "小红开也，问韶华、今年何事春早。\n尽道福星临照久，勾引东风仙岛。\n一点恩光，列城生意，万物无枯槁。\n圜扉深处，也应满地芳草。\n却怪有脚阳春，如何移向崆峒了。\n父老牵衣留不住，只有攀援遮道。", 
    "rhythmic": "百字令・念奴娇"
  }, 
  {
    "author": "李仲光", 
    "content": "焚香清坐，呼童瀹茗，聊当一杯春酒。\n不须歌舞倩红裙，为祝百千长寿。\n诗书万卷，绮琴三弄，更有新词千首。\n从今日日与遨游，便是天长地久。", 
    "rhythmic": "鹊桥仙"
  }, 
  {
    "author": "孙惟信", 
    "content": "寿花戴了。\n山童问、华庚多少。\n待瞒来、又怕旁人笑。\n况戒腊、淳熙可考。\n大衍之用恰恰好。\n学易後、尚一年小。\n谢屐唐衣眉山帽。\n薰风送下蓬岛。\n生巧。\n吕翁昨夜锺离早。\n又曾参、两个先生道。\n又也曾偷桃啖枣。\n百屋堆钱都不要。\n更不要、衮衣茸纛。", 
    "rhythmic": "失调名"
  }, 
  {
    "author": "孙惟信", 
    "content": "三叠古阳关。\n轻寒噤、清月满征鞍。\n记玉笋揽衣，翠囊亲赠，绣巾脸，金柳初攀。\n自回首，燕台云掩冉，凤阁雨阑珊。\n天有尽头，水无西注，鬓难留黑，带易成宽。\n啼妆，东风悄，菱花在，拟倩锦字封还。\n应想恨蛾凝黛，慵髻堆鬟。", 
    "rhythmic": "风流子"
  }, 
  {
    "author": "孙惟信", 
    "content": "一朵红，宝钗压髻东风溜。\n年时也是牡丹时，相见花边酒。\n初试夹纱半袖。\n与花枝、盈盈斗秀。\n对花临景，为景牵情，因花感旧。\n题叶无凭，曲沟流水空回首。\n梦云不入小山屏，真个欢难偶。\n别後知他安否。\n软红街、清明还又。\n絮飞春尽，天远书沈，日长人瘦。", 
    "rhythmic": "烛影摇红"
  }, 
  {
    "author": "孙惟信", 
    "content": "秋娘窗户。\n梦入阳台雨。\n小别殷勤留不住。\n恨满飞花落絮。\n一天晓月檐西。\n马嘶风拂罗衣。\n分付许多风致，送人行下楼儿。", 
    "rhythmic": "清平乐"
  }, 
  {
    "author": "孙惟信", 
    "content": "满阶红影月昏黄，玉炉催换香。\n碧窗娇困懒梳妆。\n粉沾金缕裳。\n鸾髻耸，黛眉长。\n烛光分两行。\n许谁骑鹤上维扬。\n温柔和醉乡。", 
    "rhythmic": "阮郎归"
  }, 
  {
    "author": "孙惟信", 
    "content": "璧月小红楼。\n听得吹箫忆旧游。\n霜冷阑干天似水，扬州。\n薄声名总是愁。\n尘暗裘。\n针线曾劳玉指柔。\n一梦觉来三十载，休休。\n空为梅花白了头。", 
    "rhythmic": "南乡子"
  }, 
  {
    "author": "孙惟信", 
    "content": "风叶敲窗，露蛩吟瓮，谢娘庭院秋宵。\n凤屏半掩，钗花映烛红摇。\n润玉暖，腻云娇。\n染芳情、香透鲛绡。\n断魂留梦，烟迷楚驿，月冷蓝桥。\n谁念卖药文箫。\n望仙城路杳，莺燕迢迢。\n罗衫暗摺，兰痕粉迹都销。\n流水远，乱花飘。", 
    "rhythmic": "夜合花"
  }, 
  {
    "author": "孙惟信", 
    "content": "薄袖禁寒。\n轻妆媚晚，落梅庭院春妍。\n映户盈盈，回倩笑整花钿。\n柳裁云剪腰支小，凤蟠鸦耸髻鬟偏。\n东风里，香步翠摇，蓝桥那日因缘。\n婵娟。\n留慧盼，浑当了、匆匆密爱深怜。\n梦过阑干，犹认冷月秋千。", 
    "rhythmic": "昼锦堂"
  }, 
  {
    "author": "孙惟信", 
    "content": "吹箫跨鸾。\n香销夜阑。\n杏花楼上春残。\n绣罗衾半闲。\n衣宽带宽。\n千山万山。", 
    "rhythmic": "醉思凡・醉太平"
  }, 
  {
    "author": "孙惟信", 
    "content": "小童教写桃符，道人还了常年例。\n神前灶下，祓除清净，献花酌水。\n祷告些儿，也都不是，求名求利。\n但吟诗写字，分数上面，略精进、尽足矣。\n饮量添教不醉。\n好时节、逢场作戏。\n驱傩爆竹，软饧酥豆，通宵不睡。\n四海皆兄弟，阿鹊也、同添一岁。\n愿家家户户，和和顺顺，乐升平世。", 
    "rhythmic": "水龙吟"
  }, 
  {
    "author": "孙惟信", 
    "content": "又还到元宵台榭。\n记轻衫短帽，酒朋诗社。\n烂漫向、罗绮丛中，驰骋风流俊雅。\n转头是、三十年话。\n量减才悭，自觉是、欢情衰谢。\n但一点难忘，酒痕香帕。", 
    "rhythmic": "望远行"
  }, 
  {
    "author": "张端义", 
    "content": "", 
    "rhythmic": "失调名"
  }, 
  {
    "author": "张端义", 
    "content": "晓听社雨，犹带馀寒，尚侵襟袖。\n插柳千门，相近禁烟时候。\n鬓坠搔头深旧恨，臂宽条脱添新瘦。\n卷重帘，看双飞燕羽，舞庭花昼。\n谁共语、春来怕酒。\n一段情怀，灯暗更後。\n罨画屏山，今夜梦魂还又。", 
    "rhythmic": "倦寻芳"
  }, 
  {
    "author": "卫元卿", 
    "content": "花过雨。\n又是一番红素。\n燕子归来愁不语。\n故巢无觅处。\n谁在玉楼歌舞。\n谁在玉关辛苦。\n若使边尘吹得去。\n东风侯万户。", 
    "rhythmic": "谒金门"
  }, 
  {
    "author": "卫元卿", 
    "content": "藕花洲上芙蓉楫，羞郎故移深处。\n弄影萍开，搴香袖，双双飞去。\n垂鞭笑顾。\n问住否横塘，试窥帘户。\n妙舞妍歌，甚时相见定相许。\n归来憔悴锦帐，久尘金犊，连娟黛眉颦妩。\n扇底红铅，愁痕暗渍，消得腰支如杵。\n鸾弦解语。\n镇明月西南，拌人凄楚。\n闷拾杨花，等闲春又负。", 
    "rhythmic": "齐天乐"
  }, 
  {
    "author": "彭止", 
    "content": "月闰清秋，时逢诞节，画堂瑞气多多。\n遥瞻南极，瑞彩照盘坡。\n好是年才五十，身当贵、福比山河。\n无些事，方裙短揭，时复自高歌。\n欢娱，当此际，香燃宝鸭，酒酌金荷。\n恣柳腰樱口，左右森罗。\n纵有人人捧拥，争得似、正面嫦娥。\n思量取，朱颜未老，好事莫蹉跎。", 
    "rhythmic": "满庭芳"
  }, 
  {
    "author": "彭止", 
    "content": "夜来小雨三更作。\n近水处、小桃开却。\n玉女向晓掀朱箔。\n似与花枝有约。\n绿池上、柳腰纤弱。\n燕子过、谁家院落。", 
    "rhythmic": "留春令"
  }, 
  {
    "author": "陈", 
    "content": "角声切。\n何处梅梢弄雪。\n还乡梦，玉井楼前，千朵芙蕖插空碧。\n邻翁问消息。\n为说红尘倦客。\n应怜笑、弓剑旌旗，底事留人未归得。\n淮山旧相识。\n记急处笙歌，静里锋镝。\n隋堤杨柳犹春色。\n嗟十载人事，几番棋局，青油年少已鬓白。\n漫惆怅京国。\n朱墨。\n困无力。\n似病鹤樊笼，老骥羁勒。\n夕阳不系栖林翼。", 
    "rhythmic": "兰陵王"
  }, 
  {
    "author": "陈", 
    "content": "三十四年台榭，八千馀里江津。\n去时杨柳正轻颦。\n重来桃李少，不似旧时春。\n风扫半空烟雨，玉虹翠浪如新。\n可怜笳鼓送行人。\n白头梳上见，归梦枕边频。", 
    "rhythmic": "临江仙"
  }, 
  {
    "author": "陈", 
    "content": "多病倦游，在家又贫，毕竟如何是。\n十万钱，骑鹤更扬州，是人间几曾有底。\n算一生，大都能消几屐，劳神到老成何事。\n趁齿落已双，发丝在两，归寻闲里滋味。\n不见青云路有危机。\n金缕歌声，渐变成悲。\n待思大东门，忆鹤华亭，悔之晚矣。\n休，归去来兮，北山幸有闲田地。\n地瘠宜瓜菜，引泉凿成方。\n这仲子蔬园，三公不换，况东陵自来瓜美。\n间走马溪头，倚阑垂钓，解衣自濯清。\n酿山泉、时复一中之。\n琴横膝。\n古淡无弦有音徽。\n送归鸿、暮云千里。", 
    "rhythmic": "哨遍"
  }, 
  {
    "author": "方千里", 
    "content": "楼前路。\n愁对万点风花，数行烟树。\n依依斜日红收，暮山翠接，平芜尽处。\n小留伫。\n还是画栏凭暖，半扃朱户。\n帘栊尽日无人，消凝怅望，时时自语。\n堪恨行云难系，赋情杨柳，徘徊犹舞。\n追想向来欢娱，怀抱非故。\n题红寄绿，魂断江南句。\n何时见、轻衫雾唾，芳茵莲步。\n燕子西飞去。\n为人试道，相思闷绪。\n空有肠千缕。", 
    "rhythmic": "瑞龙吟"
  }, 
  {
    "author": "方千里", 
    "content": "燕子池塘，黄鹂院落，海棠庭户。\n东君暗许，借与轻风柔雨。\n奈春光困人正浓，画栏小立慵无语。\n念冶游时节，融怡天气，异乡愁旅。\n朝暮。\n凝情处。\n叹聚散悲欢，岁常十五。\n连飞并羽，未抵鸳朋凤侣。\n算章台、杨柳尚存，楚娥鬓影依旧否。\n再相逢、拼解雕鞍，燕乐同杯俎。", 
    "rhythmic": "琐窗寒"
  }, 
  {
    "author": "方千里", 
    "content": "春色遍横塘。\n年华巧、过雨湿残阳。\n正一带翠摇，嫩莎平野，万枝红滴，繁杏低墙。\n恼人是，燕飞盘软舞，莺语咽轻簧。\n还忆旧游，禁烟寒食，共追清赏，曲水流觞。\n回思欢娱处，人空老，花影尚占西厢。\n堪惜翠眉环坐，云鬓分行。", 
    "rhythmic": "风流子"
  }, 
  {
    "author": "方千里", 
    "content": "长亭今古道，水流暗响，渺渺杂风沙。\n倦游惊岁晚，自叹相思，万里梦还家。\n愁凝望结，但掩泪、慵整铅华。\n更漏长，酒醒人语，睥睨有啼鸦。\n伤嗟。\n回肠千缕，泪眼双垂，遏离情不下。\n还暗思、香翻香烬，深闭窗纱。", 
    "rhythmic": "渡江云"
  }, 
  {
    "author": "方千里", 
    "content": "嫩黄上柳，新绿涨池，东风艳冶天色。\n又见乍晴还雨，年华傍寒食。\n春依旧，身是客。\n对丽景、易伤岑寂。\n怅凝望、一带平芜，剪就茵藉。\n前度少年场，醉记旗亭，联句遍窗壁。\n调笑映墙红粉，参差水边宅。\n芦鞭懒过故陌。", 
    "rhythmic": "应天长"
  }, 
  {
    "author": "方千里", 
    "content": "胜日登临幽趣。\n乘兴去。\n翠壁古木千章，林影生寒雾。\n空冷湿人衣，山路元无雨。\n深涧、斗泻飞泉溜甘乳。\n渔唱晚，看小棹、归前浦。\n笑指官桥，风酒旗斜举。", 
    "rhythmic": "荔枝香"
  }, 
  {
    "author": "方千里", 
    "content": "小园花梢雨歇，浪羞泫。\n碧瓦光霁，罗幕香浮，莺啼燕语交加，是处池馆春遍。\n风外、认得笙歌近远。\n醉魂半萦，夜酒吹未散。\n暗忆年时，正日赴、西池宴。", 
    "rhythmic": "荔枝香"
  }, 
  {
    "author": "方千里", 
    "content": "岁华惯，每到和风丽日欢再理。\n为妙歌新调，粲然一曲，千金轻费。\n记夜阑沈醉。\n更衣换酒珠玑委。\n怅画烛摇影，易积银盘红泪。\n向笙歌底。\n问何人、能道平生，聚合欢娱，离别兴味。\n谁怜露烟笼，尽栽培、艳桃李。", 
    "rhythmic": "还京乐"
  }, 
  {
    "author": "方千里", 
    "content": "野亭话别，恨露草芊绵，晓风酸楚。\n怨丝恨缕。\n正杨花碎玉，满城雪舞。\n耿耿无言，暗洒阑干泪雨。\n片帆去。\n纵百种避愁，愁早知处。\n离思都几许。\n但渐惯征尘，斗迷归路。\n乱山似俎。\n更重江浪淼，易沈书素。\n瞪目销魂，自觉孤吟调苦。", 
    "rhythmic": "扫花游・扫地游"
  }, 
  {
    "author": "方千里", 
    "content": "素封谁托。\n空寒潮浪叠，乱山云邈。\n对倦景，无语消魂，但香断露，絮飞风薄。\n杜宇声中，动多少、客情离索。\n远阑干伫立，暗记那回，赏遍花药。\n依依岁华自若。\n更低烟暮草，残照孤角。\n□叹息、故里春光，有幽圃名园，算也闲却。", 
    "rhythmic": "解连环"
  }, 
  {
    "author": "方千里", 
    "content": "倾国名妹，似晕雪匀酥，无限娇艳。\n素质闲姿，天赋淡蛾丰脸。\n还是睡起慵妆。\n顾鬓影、翠云零乱。\n怅平生、把鉴惊换。\n依约琐窗逢见。\n绣帏凝想鸳鸯荐。\n画屏烘、兽烟葱。\n依红傍粉怜香玉，聊慰风流眼。", 
    "rhythmic": "玲珑四犯"
  }, 
  {
    "author": "方千里", 
    "content": "宛转回肠离绪，懒倚危栏，愁登高阁。\n相思何处，人在绣帏罗幕。\n芳年艳齿，枉消虚过，会合丝轻，因缘蝉薄。\n暗想飞云骤雨，雾隔烟遮，相去还是天角。\n怅望不将梦到，素书谩说波浪恶。\n纵有青青发，渐吴霜妆点，容易凋铄。\n欢期何晚，忽忽坐惊摇落。", 
    "rhythmic": "丹凤吟"
  }, 
  {
    "author": "方千里", 
    "content": "为忆仙姿，相思恨、缠绵未足。\n从别後、沈郎消瘦，带围如束。\n消息三年沈过处，关山千里无飞肉。\n算谁知、中有不平心，弹棋局。\n空想像，金钗卜。\n时畏玩，回纹曲。\n许何时重到，琐窗华屋。\n长得一生花里活，软红深处鸳鸯宿。\n也胜如、骑马著征衫，京尘扑。", 
    "rhythmic": "满江红"
  }, 
  {
    "author": "方千里", 
    "content": "看青山绕郭。\n更暮草萋萋，疏烟漠漠。\n无风自花落。\n欲黄昏，谁向官楼吹角。\n刚肠顿弱。\n恨别来、辜负厚约。\n想香闺念旧，还忆去年，共举杯酌。\n寂寞。\n光阴虚度，未说离愁，泪痕先阁。\n珠帘翠幕。\n除相见，是奇药。\n况中年已後，凭高临远，情怀终是易恶。\n早归休，月地云阶，剩追笑乐。", 
    "rhythmic": "瑞鹤仙"
  }, 
  {
    "author": "方千里", 
    "content": "倦踏征尘，厌驱匹马，凝望故国犹赊。\n孤馆今宵，乱山何许，平林漠漠烟遮。\n怅过眼光阴似瞬，回首欢娱异昔，流年迅景，霜风败苇惊沙。\n无奈轻离易别，千里意，制泪独长嗟。\n绮窗人远，青门信杳，叙影何时，重见云斜。", 
    "rhythmic": "西平乐"
  }, 
  {
    "author": "方千里", 
    "content": "素秋霁，云横旷野，浪拍孤堞。\n柔橹悲声顿发。\n骊歌恨曲未阕。\n念一寸回肠千缕结。\n柳条在、忍使攀折。\n但怅惘章台路多少，相思拼愁绝。\n凄切。\n去程浩渺空阔。\n奈断梗孤蓬，西风外、蔌蔌残吹咽。\n应暗为行人，伤念离别。\n泪波易竭。\n凝怨怀、羞睹当时明月。\n烟浪无穷青山叠。\n鱼封远、雁书渐歇。\n甚时合、金钗分处缺。\n谩飘荡、海角天涯，再见日，应怜两鬓玲珑雪。", 
    "rhythmic": "浪淘沙"
  }, 
  {
    "author": "方千里", 
    "content": "念花边玉漏，帐里鸾笙，曾款良宵。\n缕鸭吹香雾，更轻风动竹，韵响潇潇。\n画檐皓月初挂，帘幕纹摇。\n记罢曲更衣，挑灯细语，酒晕全消。\n迢迢。\n旧时路，纵下马铜驼，谁听扬镰。\n奈可怜庭院，又徘徊虚过，清梦难招。", 
    "rhythmic": "忆旧游"
  }, 
  {
    "author": "方千里", 
    "content": "园林晴昼，花上黄峰尾。\n莺语怯游人，又还傍、绿杨深避。\n曲池斜迳，草色碧於蓝，栏倦倚。\n帘半起。\n魂断斜阳里。\n江南春尽，渺渺平桥水。\n身在一天涯，问此恨、何时是已。\n飞帆轻桨，催送莫愁来，歌舞地。\n尊酒底。\n不羡东邻美。", 
    "rhythmic": "蓦山溪"
  }, 
  {
    "author": "方千里", 
    "content": "丹青闲展小屏山。\n香炉一丝寒。\n织锦回纹，生绡红泪，不语自羞看。", 
    "rhythmic": "少年游"
  }, 
  {
    "author": "方千里", 
    "content": "东风无力扬轻丝。\n芳草雨馀姿。\n浅绿还池，轻黄归柳，老去愿春迟。", 
    "rhythmic": "少年游"
  }, 
  {
    "author": "方千里", 
    "content": "一枕盘莺锦暖。\n初起懒匀妆面。\n绿云袅娜映娇眼。\n酒入桃腮晕浅。\n翠帘半卷香萦线。\n碍飞燕。", 
    "rhythmic": "秋蕊香"
  }, 
  {
    "author": "方千里", 
    "content": "烛彩花光明似昼。\n罗帏夜出倾城秀。\n红锦纹茵双凤斗。\n看舞後。\n腰肢宛胜章台柳。\n眼尾春娇波态溜。\n金樽笑捧纤纤袖。\n一阵粉香吹散酒。\n更漏久。\n消魂独自归时候。", 
    "rhythmic": "渔家傲"
  }, 
  {
    "author": "方千里", 
    "content": "冷叶啼声恻恻。\n银床晓起清霜积。\n魂断江南烟水国。\n书难得。\n相思此意无人识。\n绿鬓金钗年少客。\n愁来懒傍菱花仄。\n雾阁云窗闲枕席。\n情何适。\n杯盈珠泪还偷滴。", 
    "rhythmic": "渔家傲"
  }, 
  {
    "author": "方千里", 
    "content": "西北有高楼。\n淡霭残烟渐渐收。\n几阵凉风生客袖，飕飕。\n心逐年华衮衮流。\n花卉满前头。\n老懒心情万事休。\n独倚栏干无一语，回眸。\n鼓角声中唤起愁。", 
    "rhythmic": "南乡子"
  }, 
  {
    "author": "方千里", 
    "content": "春色暮，短艇舣长堤。\n飞絮空随花上下，啼莺占断水东西。\n来往燕争泥。\n桑柘绿，归去觅前溪。", 
    "rhythmic": "望江南・忆江南"
  }, 
  {
    "author": "方千里", 
    "content": "杨柳依依地垂。\n鞠尘波影渐平池。\n霏微细雨出鱼儿。", 
    "rhythmic": "浣沙溪・浣溪沙"
  }, 
  {
    "author": "方千里", 
    "content": "无数流莺远近飞。\n垂杨袅袅弄晴晖。\n断肠声里送春归。", 
    "rhythmic": "浣沙溪・浣溪沙"
  }, 
  {
    "author": "方千里", 
    "content": "清泪斑斑著意垂。\n消魂迢递一天涯。\n谁能万里布长梯。", 
    "rhythmic": "浣沙溪・浣溪沙"
  }, 
  {
    "author": "方千里", 
    "content": "参差凤铎鸣高屋。\n渐惊觉、清眠熟。\n看夕阳倒影花阴速。\n双燕子、归来宿。\n几曲危肠愁易束。", 
    "rhythmic": "迎春乐"
  }, 
  {
    "author": "方千里", 
    "content": "红深绿暗春无迹。\n芳心荡、冶游客。\n记摇鞭跋马铜驼陌。\n凝睇认、珠帘侧。\n絮满愁城风卷白。", 
    "rhythmic": "迎春乐"
  }, 
  {
    "author": "方千里", 
    "content": "池馆春深，海棠枝上斑斑雨。\n酒旗斜举。\n风滚杨花絮。\n游子征衫，凭暖阑干处。\n空凝伫。\n杜鹃啼苦。\n还报南楼鼓。", 
    "rhythmic": "点绛唇"
  }, 
  {
    "author": "方千里", 
    "content": "月影娟娟明秀。\n帘波吹皱。\n徘徊空度可怜宵，谩问道、因谁瘦。\n不见芳音长久。", 
    "rhythmic": "一落索"
  }, 
  {
    "author": "吴泳", 
    "content": "翠柔香嫩，乍春风庭院。\n换却幽人读书眼。\n淡鹅黄袅袅，玉破梢头，莺未啭，绿皱池波尚浅。\n王孙才别後，长负芳时，碧草萋萋绣软。\n海棠桃花雨，红湿青衫，春心荡，不省花飞减半。\n待持酒高堂、劝东皇，且爱惜芳菲，留春借暖。", 
    "rhythmic": "洞仙歌"
  }, 
  {
    "author": "吴泳", 
    "content": "跨征鞍，横战槊，上襄州。\n便匹马、蹴踏高秋。\n芙蓉未折，笛声吹起塞云愁。\n男儿若欲树功名，须向前头。\n凤雏寒，龙骨朽，蛟渚暗，鹿门幽。\n阅人物、渺渺如沤。", 
    "rhythmic": "上西平・金人捧露盘"
  }, 
  {
    "author": "吴泳", 
    "content": "额扣龙墀苦。\n对南宫、春风侍女，掉头不顾。\n烽火连营家万里，漠漠黄沙吹雾。\n莽关塞、白狼玄兔。\n如此江山俱破碎，似输棋、局满枰无路。\n弹血泪，迸如雨。\n轻帆且问夔州戍。\n俯江流、桑田屡改，阵图犹故。\n抱此孤忠长耿耿，痛恨年华不与。\n但月落、荒洲绝屿。", 
    "rhythmic": "贺新凉・贺新郎"
  }, 
  {
    "author": "吴泳", 
    "content": "玉骢已响关头路。\n待携取、功名去。\n慷慨不歌桃叶渡。\n囊书犹在，剑花未落，富有经纶处。\n从军缅想当年赋。\n纵局局翻新只如许。", 
    "rhythmic": "青玉案"
  }, 
  {
    "author": "吴泳", 
    "content": "白鹤山人，被推作、诸军都督。\n对朔雪边云，上马龙光郁。\n戊己营西连太白，甲丁旗尾扪箕宿。\n倚梅花、听得凯歌声，横吹曲。\n船易漏，难沃。\n柯易烂，棋难复。\n阅勋名好样，只推吾蜀。\n风撼藕塘猩鬼泣，月吞采石鲸鲵戮。\n管明年、缚取敌人回，持钧轴。", 
    "rhythmic": "满江红"
  }, 
  {
    "author": "吴泳", 
    "content": "倦客无家，且随寓、瞻乌爰止。\n浪占得，清溪一曲，水鲜山美。\n菡萏香浮几案上，芙蓉月落吟窗里。\n纵结庐、虽不是吾庐，聊复尔。\n人似玉，神如水。\n歌古调，传新意。\n问老庞何日，携家来此。\n後著岂无棋对待，前锋自有诗当底。\n若新秋、京口酒船来，仍命寄。", 
    "rhythmic": "满江红"
  }, 
  {
    "author": "吴泳", 
    "content": "每逢人、都道早归休，何曾猛归来。\n有邵平瓜圃，渊明菊径，谁肯徘徊。\n底是无波去处，空弄一竿桅。\n富贵非吾事，野马浮埃。\n况值清和时候，正青梅未熟，煮酒新开。\n共倒冠落佩，宁使别人猜。", 
    "rhythmic": "八声甘州"
  }, 
  {
    "author": "吴泳", 
    "content": "一片湖光净。\n被游人、撑船刺破，宝菱花镜。\n和靖不来东坡去，欠了骚人逸韵。\n但翠葆、玉钗横鬓。\n碧藕花中人家住，恨幽香、可爱不可近。\n沙鹭起，晚风进。\n功名得手真奇隽。\n黯离怀、长堤翠柳，系愁难尽。\n世上浮荣一时好，人品百年论定。\n且牢守、文章密印。\n秘馆词人能度曲，更不消、檀板标苏姓。\n凌浩渺，纳光景。", 
    "rhythmic": "贺新郎"
  }, 
  {
    "author": "吴泳", 
    "content": "风约湖船，微摆撼、水光山色。\n纵夹岸、秋芳冷淡，亦随风拆。\n荷芰尚堪骚客制，兰苕犹许诗人摘。\n最关情、疏雨画桥西，宜探索。\n蓬岛上，神仙宅。\n苍玉佩，青城客。\n把从前文字，委诸河伯。\n涵浸胸中今古藏。\n编排掌上乾坤策。\n却仍携、新草阜陵书，归山泽。", 
    "rhythmic": "满江红"
  }, 
  {
    "author": "吴泳", 
    "content": "金柝声中，铁衣影里，仍旧上元。\n况银花鬓，看承春色，蜡珠照坐，暖熟丰年。\n宝月分明无缺玷，须洗尽黄云别看天。\n无限意，且平开莲浦，小作桃源。\n灯花夜来有喜，捷书便驰至军前。\n响乐棚高处，何妨颂圣，体筵侧傍，仍与中贤。", 
    "rhythmic": "洞庭春色・沁园春"
  }, 
  {
    "author": "吴泳", 
    "content": "兰切膏凝，柳沟燧落，光景乍新。\n正石坛人静，风清绮陌，朱筵灯闹，雨压香尘。\n不似潘郎花作县，且管勾江山当主人。\n看承处，有帘犀透月，蜡凤烧云。\n裴回五花泉上，问谁解攻打愁城。\n算人生行乐，不须富贵，官居游适，必就高明。", 
    "rhythmic": "洞庭春色・沁园春"
  }, 
  {
    "author": "吴泳", 
    "content": "莺花旧恨凭谁雪。\n也须管句灯时节。\n黄已上眉峰。\n小槽初滴红。\n好天佳月夕。\n结佩飞霞客。\n醒恐不如酲。\n何妨独屡更。", 
    "rhythmic": "菩萨蛮"
  }, 
  {
    "author": "李铨", 
    "content": "一朵千金，帝城谷雨初晴後。\n粉拖香透。\n雅称群芳首。\n把酒题诗，遐想欢如旧。\n花知否。\n故人清瘦。\n长忆同携手。", 
    "rhythmic": "点绛唇"
  }, 
  {
    "author": "王大烈", 
    "content": "银潢流派，嫦娥出世。\n正是麦秋天气。\n荧煌一点寿星明，又恰向、今宵呈瑞。\n佳儿龙跳，荣封迩止。\n试问遐龄知几。\n从今旋数一千年，待足了、依前数起。", 
    "rhythmic": "鹊桥仙"
  }, 
  {
    "author": "王大烈", 
    "content": "东风吹物，渐入韶华媚。\n和气散千门，更灵鹊、前村报喜。\n月宫仙子，昨夜下瑶台，人传道，诞兰房，喜把金盆洗。\n中郎传业，此事今如意。\n遥想画堂中，有葱葱、云烟瑞。\n休言前日，玉燕不来投，看释氏，到明年，又送麒麟至。", 
    "rhythmic": "蓦山溪"
  }, 
  {
    "author": "程公许", 
    "content": "晓凉散策，恨西风不贷，一池残绿。\n谁与冰轮玉斧，恰好今宵圆足。\n树杪翻光，莎庭转影，零乱昆台玉。\n荡胸清露，闲须浇下。\n休问湖海飘零，老人心事，似倚岩枯木。\n万里亲知应健否，脉脉此情谁属。\n世虑难平，天高难问，倚遍阑干曲。\n不妨随寓，买园催种松竹。", 
    "rhythmic": "念奴娇"
  }, 
  {
    "author": "程公许", 
    "content": "万里飘萍，送江入海，过古润州。\n正羁怀无奈，凭高纵览，烟雨，簇簇渔舟。\n南北区分，江山形胜，忧愤令人扶上楼。\n沈凝久，任斜飞雪片，急洒貂裘。\n英风追想孙刘。\n似黑白两奁棋未收。\n把烟霞饶与，坡仙米老，丹青难觅，摩诘营邱。\n斗野号风，海门残照，长与人间管领愁。\n凭谁问，借天河一挽，洗甲兵休。", 
    "rhythmic": "沁园春"
  }, 
  {
    "author": "程公许", 
    "content": "驼褐倚禅榻，丝鬓扬茶烟。\n谁知老子方寸，历历著千年。\n试问汗青馀几，一笑腰黄萦梦，我自乐天全。\n出处两无累，赢取日高眠。\n八千里，西望眼，断霞边。\n弁苍苕碧，随分风月不论钱。\n执手还成轻别，何日归来投社，玉海得同编。\n经世付时杰，觅个钓鱼船。", 
    "rhythmic": "水调歌头"
  }, 
  {
    "author": "包恢", 
    "content": "羽觞随曲水，佳气溢双清。\n真贤瑞世，恰与真圣日同生。\n出侍红云一朵，出按皇华六辔，特地福吾闽。\n底是长生，八郡咏歌声。\n奏天子，倾义廪，济饥民。\n南州指使，青州公案一般仁。\n却恐紫泥有诏，社稷重臣事业，非晚觐岩宸。\n来岁这般节，宣劝玉堂人。", 
    "rhythmic": "水调歌头"
  }, 
  {
    "author": "岳甫", 
    "content": "鲁口天下壮，襟楚带三吴。\n山川表里营垒，屯列拱神都。\n鹦鹉洲前处士，黄鹤楼中仙客，拍手试招呼。\n莫诵昔人句，不食武昌鱼。\n望樊冈，过赤壁，想雄图。\n寂寥霸气，应笑当日阿瞒疏。\n收拾周黄策略，成就孙刘基业，未信赏音无。\n我醉君起舞，明日隔江湖。", 
    "rhythmic": "水调歌头"
  }, 
  {
    "author": "岳甫", 
    "content": "碧海迢遥，曾窥见、赤城楼堞。\n因傲睨尘寰，犹带凭虚仙骨。\n武库胸中兵十万，文场笔阵诗千百。\n记向来、小是听胪传，居前列。\n世间事，都未说。\n亲为大，官毫末。\n况诸郎锺庆，凤龄英发。\n银菟颁符方易地，金銮寓直行趋阙。\n更相期、尽节早归来，传丹诀。", 
    "rhythmic": "满江红"
  }, 
  {
    "author": "岳珂", 
    "content": "试晨妆淡伫，正疏雨、过含章。\n早巧额回春，岭云护雪，十里清香。\n何人剪冰缀玉，仗化工、施巧付东皇。\n瘦尽绮窗寒魄，凄凉画角斜阳。\n孤山西畔水云乡。\n篱落亚疏篁。\n问多少幽姿，半归图画，半入诗囊。", 
    "rhythmic": "木兰花慢"
  }, 
  {
    "author": "岳珂", 
    "content": "海棠开後，红雨洒江。\n春风路，窥杏非，剪葵榛。\n绕梅魂。\n满院禽声悄，扶醉起，初睡足，诮不似，玉奴辈，负东昏。\n回首曲江，多少花边卧，高麒麟。\n谩名缰利锁，何日濯尘缨。\n几绊浮生。\n遣区惊。\n试从今数，春归日，留不住，掩重门。\n风雨遇，归阆女，战吴军。\n费温存。\n总被流莺笑，英烂熳，误间关。\n诗卷债，负便腹，遂吟肝。\n长记风光流转，问少陵、曾与春言。", 
    "rhythmic": "六州歌头"
  }, 
  {
    "author": "岳珂", 
    "content": "铜彝绣箔。\n风流不到临春阁。\n婆娑清影来岩壑。\n梅魄兰魂，香染九秋萼。\n蕊仙拥下青瑶幕。\n粟肌透入黄金约。", 
    "rhythmic": "醉落魄・一斛珠"
  }, 
  {
    "author": "岳珂", 
    "content": "小院深深，悄镇日、阴晴无据。\n春未足、闺愁难寄，琴心谁与。\n曲径穿花寻蛱蝶，虚栏傍日教鹦鹉。\n笑十三、杨柳女儿腰，东风舞。\n云外月，风前絮。\n情与恨，长如许。\n想绮窗今夜，为谁凝伫。\n洛浦梦回留佩客，秦楼声断吹箫侣。\n正黄昏时候杏花寒，廉纤雨。", 
    "rhythmic": "满江红"
  }, 
  {
    "author": "岳珂", 
    "content": "芙蓉清夜游，杨柳黄昏约。\n小院碧苔深，润透双鸳薄。\n暖玉惯春娇，簌簌花钿落。\n缺月故窥人，影转阑干角。", 
    "rhythmic": "生查子"
  }, 
  {
    "author": "岳珂", 
    "content": "瓮城高，盘径近。\n十里笋舆稳。\n欲驾还休，风雨苦无准。\n古来多少英雄，平沙遗恨。\n又总被、长江流尽。\n倩谁问。\n因甚衣带中分，吾家自畦畛。\n落日潮头，慢写属镂愤。\n断肠烟树扬州，兴亡休论。\n正愁尽、河山双鬓。", 
    "rhythmic": "祝英台近"
  }, 
  {
    "author": "岳珂", 
    "content": "澹烟横，层雾敛。\n胜概分雄占。\n月下鸣榔，风急怒涛。\n关河无限清愁，不堪临鉴。\n正霜鬓、秋风尘染。\n漫登览。\n极目万里沙场，事业频看剑。\n古往今来，南北限天堑。\n倚楼谁弄新声，重城正掩。\n历历数、西州更点。", 
    "rhythmic": "祝英台近"
  }, 
  {
    "author": "岳珂", 
    "content": "天然灵种，遍尘寰、不许一枝分植。\n瀛海沈沈群玉宴，迥出八仙标格。\n珠幄留云，翠绡笼雪，浅露宫黄额。\n无双亭下，未容凡卉连璧。\n犹是射虎归来，朱阑独倚，曾作东风客。\n素态自羞时态改，何必铅华倾国。", 
    "rhythmic": "酹江月・念奴娇"
  }, 
  {
    "author": "朱藻", 
    "content": "障泥油壁人归後，满院花阴。\n楼影沈沈。\n中有伤春一片心。\n闲穿绿树寻梅子，斜日笼明。\n团扇风轻。\n一径杨花不避人。", 
    "rhythmic": "采桑子"
  }, 
  {
    "author": "陈以庄", 
    "content": "晚来江阔潮平，越船吴榜催人去。\n稽山滴翠，胥涛溅恨，一襟离绪。\n访柳章台，问桃仙浦，物华如故。\n向秋娘渡口，泰娘桥畔，依稀是、相逢处。\n窈窕青门紫曲，罗新、衣翻金缕，旧音恍记，轻拢慢拈，哀弦危柱。\n金屋难成，阿娇已远，不堪春暮。\n听一声杜宇，红殷绿老，雨花风絮。", 
    "rhythmic": "水龙吟"
  }, 
  {
    "author": "陈以庄", 
    "content": "晓梦莺呼起。\n便安排、诗家厨传，酒家行李。\n点检花边新雨露，春在万家生齿。\n道官似、锦溪清驶。\n但便有人耕绿野，正不妨、鼓吹频来此。\n方觅句，且夷俟。\n画桥西畔多春意。\n记年年、曾来几度，落花流水。\n信到水穷云起处，依约辋川竹里。\n兴未属、王孙公子。\n料想明年端门里，有传柑宴罢黄封醉。\n肯回首，万杉底。", 
    "rhythmic": "贺新郎"
  }, 
  {
    "author": "陈以庄", 
    "content": "亭兰风蕙，昨日山阴曲。\n又过五峰来，听华堂、管弦丝竹。\n今年风物，著意庆生朝，□鹤舞，黑猿吟，花下眠青鹿。\n九龄五福，盛事人皆祝。\n谁识种春翁，等浮云、飞过目。\n上方渴士，忠节起闻孙，金坡近，玉堂深，莫羡春田绿。", 
    "rhythmic": "蓦山溪"
  }, 
  {
    "author": "苏", 
    "content": "望关河、试穷遥眼，新愁似丝千缕。\n刘郎豪气今何在，应是九疑三楚。\n堪恨处。\n便拚得、一生寂寞长羁旅。\n无人寄语。\n但吊麦伤桃，边松倚竹，空忆旧诗句。\n文章事，到底将身自误。\n功名难料迟暮。\n鹑衣箪食年年瘦，受侮世间儿女。\n君信否。\n尽县簿高门，岁晚谁青顾。\n何如引起。\n任槎上张骞，山中李广，商略尽风度。", 
    "rhythmic": "摸鱼儿"
  }, 
  {
    "author": "苏", 
    "content": "十载尊前，放歌起舞，人间酒户诗流。\n尽期君凌厉，羽翮高秋。\n世事几如人意，儒冠还负身谋。\n叹天生李广，才气无双，不得封侯。\n榆关万里，一去飘然，片云甚处神州。\n应怅望、家人父子，重见无由。", 
    "rhythmic": "雨中花・夜行船"
  }, 
  {
    "author": "许", 
    "content": "西风又转芦花雪。\n故人犹隔关山月。\n金雁一声悲。\n玉腮双泪垂。\n绣衾寒不暖。\n愁远天无岸。\n夜夜卜灯花。\n几时郎到家。", 
    "rhythmic": "菩萨蛮"
  }, 
  {
    "author": "王迈", 
    "content": "天上一灯满，引起万灯明。\n不知今夕何夕，平地有蓬瀛。\n西母瑶池称寿，南守锋车催觐，二美一时并。\n一点魁星现，长侍老人星。\n心事好，天与寿，鬓长青。\n不将锺鼎为乐，念念在朝廷。\n此母宜生此子，须有医时良策，寿国福苍生。\n子自坐黄阁，母自课黄庭。", 
    "rhythmic": "水调歌头"
  }, 
  {
    "author": "王迈", 
    "content": "人物渺然，蕙兰椒艾，孰臭孰香。\n昔尹公和靖，与龟山老，虽同名节，却异行藏。\n尹在当年，深居养道，亲见兵戈兴洛阳。\n杨虽出，又何畀於蔡，何救於章。\n公今为尹为杨。\n这一著须平心较量。\n正南洲潢弄，西淮鼎沸，廷绅噤舌，举国如狂。\n招鹤亭前，居然高卧，许大乾坤谁主张。\n公须起，要擎天一柱，支架明堂。", 
    "rhythmic": "沁园春"
  }, 
  {
    "author": "王迈", 
    "content": "出了罗浮洞。\n有多情、梅花雪片，殷勤相送。\n见说け然琴鹤外，诗压牛腰较重。\n去管甚、群儿嘲弄。\n岭海三年持翠节，料无时、不作家山梦。\n驰玉勒，归金凤。\n金凤池，乃所居也。\n一门朱紫环昆仲。\n看阶庭、森森兰玉，慈颜欢动。\n宰相时来须著做，且舞莱衣侍奉。\n却不信、大才难用。\n时事多艰人物少，便中兴、谁辨浯溪颂。\n为大厦，要梁栋。", 
    "rhythmic": "贺新郎"
  }, 
  {
    "author": "王迈", 
    "content": "此是河清宴。\n觉朝来、薰风满入，生绡团扇。\n太守愁眉才一展，且喜街头米贱。\n且莫管、官租难办。\n绕砌苔钱无限数，更莲池、雨过珠零乱。\n尽买得，凌波面。\n家山乐事真堪羡。\n记年时、荔支新熟，荷筒齐劝。\n底事来寻蕉鹿梦，赢得乾忙似箭。\n笑富贵、都如邮传。\n做了丰年还百姓，便莼鲈、归兴催张翰。\n看卿等，上霄汉。", 
    "rhythmic": "贺新郎"
  }, 
  {
    "author": "王迈", 
    "content": "忆昔同时召。\n正青山、亲提玉尺，量材廊庙。\n当日班行比元，北玉西珠照耀。\n一转首、宫商移调。\n君自乌台登骑省，觉精神、风采增清峭。\n数贤者，一不肖。\n酒酣耳热惟长啸。\n便翩翩、辍班荷橐，一麾闽峤。\n堪笑狂生无用处，垂老云耕月钓。\n这富贵、非由人要。\n畴昔评君如玉雪，好け然、琴鹤风尘表。\n清献後，又有赵。", 
    "rhythmic": "贺新郎"
  }, 
  {
    "author": "王迈", 
    "content": "璎珞珠垂缕。\n看花冠、端容丽服，补陀岩主。\n只坐尘缘蹉一念，朱紫丛中得度。\n人世福、夫人兼五。\n银鹿诸孙来定省，对金屏、绣幕辉云母。\n人顶礼，柳行路。\n所居地名柳行。\n朝朝口诵琅函句。\n觉从来、寿人福善，老夭无误。\n消得天恩封福国，锦诰鸾翔凤舞。\n听来岁、日边佳语。\n上殿肩舆帘蹙绣，遣佳儿、扶掖天应许。\n笑陈媪，三题柱。\n有陈夫人者，", 
    "rhythmic": "贺新郎"
  }, 
  {
    "author": "王迈", 
    "content": "昔元城、一生清峭，南都高卧坚壁。\n留耕便是元城样，何肯枉吾寻尺。\n曾直笔。\n说社稷安危，屡叩龙墀额。\n明时逐客。\n却惠顾丹山，来持翠节，对此一湾碧。\n澄清暇，无奈登临有癖。\n梅山时访仙迹。\n神仙偏喜公心事，一见莞然前席。\n闲不得。\n有先见蓍龟，消得君王忆。\n天阍不隔。\n要济险孤舟，支倾一柱，公外向谁觅。", 
    "rhythmic": "摸鱼儿"
  }, 
  {
    "author": "王迈", 
    "content": "首尾四年，台省好官，都做一回。\n便前头更有，合当做底，何妨且恁，猛省归来。\n甲第新成，开尊行乐，脆管繁弦十二钗。\n回头笑，这狂生无用，削尽官阶。\n狂生真个狂哉。\n泼性气年来全未灰。\n有龙鳞凤翼，不能攀附，牛衣渔具，早已安排。\n烂煮园蔬，熟煨山芋，白发苍颜穷秀才。\n官休做，莫狂无处著，送去琼崖。", 
    "rhythmic": "沁园春"
  }, 
  {
    "author": "王迈", 
    "content": "层台云外，阅古今、多少兴衰成败。\n老木千章，若个是、南国甘棠遗爱。\n群籁号风，繁阴蔽日，有此清凉界。\n宾朋在坐，朗然心目明快。\n更向会景亭前，登高吊古，此景何人会。\n岁岁春来春又去，独有灵台春在。\n早稻炊香，晚禾摇穗，管取三登泰。\n酿成春酒，把杯行乐须再。", 
    "rhythmic": "念奴娇"
  }, 
  {
    "author": "王迈", 
    "content": "一笑樽前，数雄甲辰，几位上台。\n有唐裴相，徜徉绿野，我朝富老，游戏昆台。\n淮蔡功成，惊天动地，似胜单车和虏回。\n谁知道，活流民数万，赛过平淮。\n君侯初度奇哉。\n五百岁、三贤前後来。\n任朱幡西向，不妨为富，义旗北指，也解为裴，将相功名，时来便做，且醉红蕖三百杯。\n相期处，要千年汗竹，名节崔嵬。", 
    "rhythmic": "沁园春"
  }, 
  {
    "author": "王迈", 
    "content": "曾侍螭头立。\n吐危言、婴鳞编虎，扶持鳌极。\n谁炼精金铸刚卯，气节毅然镇国。\n肯顾恋、眼前官职。\n碧水丹山持翠节，这福星、特为吾闽出。\n发义廪，无难色。\n如今世道难扶植。\n直还他、温公德量，魏公风力。\n此事又关宗社福，仍系苍生休戚。\n且称寿、公生人日。\n炼得内丹成熟後，看河车、常运方瞳碧。\n五百岁，作良弼。", 
    "rhythmic": "贺新郎"
  }, 
  {
    "author": "王迈", 
    "content": "芳菲春二月。\n正软红尘里，踏青时节。\n山川孕人杰。\n好赤城丹洞，丰姿奇绝。\n云霄阀阅。\n个精神、清如玉雪。\n看谈兵议论，风霆舞剑，刚肠如铁。\n闻说。\n年方英妙，已向城边，飞书驰捷。\n誓清击楫。\n宁久此，淹车辙。\n对花朝称寿，朱颜未老，尽有功名事业。\n便张韩刘岳传名，何如一叶。", 
    "rhythmic": "瑞鹤仙"
  }, 
  {
    "author": "王迈", 
    "content": "明日元宵，蔼佳气、清凉金粟。\n人道是、史君寿母，宴瑶池曲。\n九十春来萱草茂，三千年後蟠桃熟。\n看鳌头、名字未多时，分符竹。\n熏宝篆，张银烛。\n佳庆事，人人祝。\n况平反阴德，在长生。\n最喜芸香怀玉燕，安排锦帐骑银鹿。\n待雕轩、文驷上堤沙，如天福。", 
    "rhythmic": "满江红"
  }, 
  {
    "author": "王迈", 
    "content": "轻暖轻寒，正春满、河阳花县。\n谁报道，金铃声响，百花开遍。\n天上谪仙人瑞世，佛中有宰官身现。\n好看承、金母上瑶池，开华宴。\n争捧取，金樽劝。\n更把取，丹砂炼。\n要朱颜长对，舞裙歌扇。\n准拟来年称寿日，沈香亭里春生面。\n有安期、大枣伴蟠桃，年年献。", 
    "rhythmic": "满江红"
  }, 
  {
    "author": "王迈", 
    "content": "见山堂上，画帘卷、犹是清和天气。\n绿水红莲，雅称得、瑶碧冰壶标致，名在丹台，籍通紫府，游戏人间世。\n三洪华阀，自应生此人瑞。\n好是佳旦称觞，班衣拜舞，有雏相对。\n後院婵娟争劝酒，端午彩丝双系。\n管取来年，雪罗风葛，荣被君恩赐。\n黑头公相，直须眉寿千岁。", 
    "rhythmic": "念奴娇"
  }, 
  {
    "author": "王迈", 
    "content": "橙黄橘绿佳期，诘朝又报阳来复。\n笼葱瑞气，天教蟠绕，名门乔木。\n上界仙人，来游西塾，骖鸾跨鹤。\n有如椽彩笔，笺天万字，□呈了、琅腹。\n不愿班行鸣玉。\n问君王、再分符竹。\n棣华辉映，庭萱春好，举杯相属。\n伯氏乘轺，诸公须又，安排除目。\n这堆床牙笏，人人道是，太夫人福。", 
    "rhythmic": "水龙吟"
  }, 
  {
    "author": "王迈", 
    "content": "老今朝，载酒渡江，送孟吉州。\n遇舟之人士，来前问政，此公官去，莫也宜留。\n老子曰嘻，我游宦海，几度遭他风打头。\n君休问，但正因遇坎，行则乘流。\n江皋一叶惊秋。\n雁过也、严明白鹭洲。\n笑如今休顾，从前堕甑，无心相逐，等是虚舟。\n啄黍鸡肥，新酒熟，且作山中万户侯。\n林泉好，却输公一著，先我归休。", 
    "rhythmic": "沁园春"
  }, 
  {
    "author": "王迈", 
    "content": "家里逢重九，新熟浊醪。\n弟兄乘兴共登高。\n右手茱杯、左手笑持螯。\n官里逢重九，归心切大刀。\n美人痛饮读离骚。\n因感秋英、饷我菊花糕。", 
    "rhythmic": "南歌子"
  }, 
  {
    "author": "王迈", 
    "content": "夜来斗庵，左顾绿云，右盼素娥。\n好态浓意远，随宜梳洗，轻轻莲步，艳艳秋波。\n妒宠争妍，娇痴无际，齐劝诗翁金叵罗。\n翁微笑、□一时饮尽，谁少谁多。\n月娥。\n唱後颜酡。\n莫也怕、浮云妒月麽。\n问苏州刺史，旧欢如梦，江州司马，衫湿如何。\n翠幕空垂，唾花无迹，忍听樽前飞燕歌。\n销凝处，正潇潇烟雨，偏恼东坡。", 
    "rhythmic": "沁园春"
  }, 
  {
    "author": "叶路钤", 
    "content": "伛指循良吏。\n祗吴公、传不书名，一人而已。\n彷佛三生来展骥。\n就种棠阴千里。\n又还是、治平为最。\n绣线渐添红日影，恰搀前、七日冬书至。\n吾道长，佛出世。\n公清但酌螺川水。\n屏星躔次吴头，极星先比。\n节谊家声香国史。\n中有千秋生意。\n宜衮衮、公侯昌炽。", 
    "rhythmic": "贺新凉・贺新郎"
  }, 
  {
    "author": "叶路钤", 
    "content": "天启黄旗运，复见汉黄香。\n名高黄榜，飞黄腾踏入鸳行。\n文彩苏黄而上，政事龚黄而右，黄纸选循良。\n黄见眉间色，卿月照黄堂。\n调黄锺，舞黄鹤，醉鹅黄。\n黄云催熟，黄童老叟庆金穰。\n闲展黄庭一卷，自爱黄花晚节，黄阁日偏长。\n印佩黄金斗，黄发半苍苍。", 
    "rhythmic": "水调歌头"
  }, 
  {
    "author": "曾开国", 
    "content": "望层霄、五云开处。\n屏星光射螺浦。\n复来七日冬将至，恰则岳神生甫。\n梅半吐。\n试索笑巡檐，稍稍香风度。\n花娇欲语。\n问昔日治平，吴公无传，今请为公歌襦裤。\n□□□，玉粒家家丰贮。\n因人岂关天数。\n金城千里谁能护，前召又逢後杜。\n□□□。\n见说道、长安新筑沙堤路。\n班催鹭序。\n垂色醉蟠桃，胸中色线，待把衮衣补。", 
    "rhythmic": "摸鱼儿"
  }, 
  {
    "author": "彭耜", 
    "content": "素馨花、在枝无几。\n秋入阑干十二。\n那茉莉、如今已矣。\n只有兰英菊蕊。\n霜蟹年时，香橙天气。\n总是悲秋意。\n问宋玉、当日如何，对此凄凉风月，怎生存济。\n还未知、幽人心事。\n望得眼穿心碎。\n青鸟不来，彩鸾何处，云锁三山翠。\n是碧霄有路，要归归又无计。\n奈何他、水长天远，身又何曾生翼。\n手拈芙蓉，耳听鸿雁，怕有丹书至。", 
    "rhythmic": "十二时・忆少年"
  }, 
  {
    "author": "彭耜", 
    "content": "吾家何处。\n对落日残鸦，乱花飞絮。\n五湖四海，千岩万壑，已把此生分付。\n怎得海棠心绪，更没鸳鸯债负。\n春正好，叹流光有限，老山无数。\n归去。\n君试觑。\n紫燕黄鹂，愁怕韶华暮。\n细雨斜风，断烟芳草，暑往寒来几度。\n锁却心猿意马，缚住金鸟玉兔。\n今古事，似一江流水，此怀难诉。", 
    "rhythmic": "喜迁莺"
  }, 
  {
    "author": "彭耜", 
    "content": "中秋皓月，隔霄光倍照尘寰。\n九龙喷香水，胜沈檀。", 
    "rhythmic": "婆罗门引"
  }, 
  {
    "author": "赵葵", 
    "content": "束发领西藩。\n百万雄兵掌握间，召到庙堂无一事，遭弹。\n昨日公卿今日闲。\n拂晓出长安。\n莫待西风割面寒。\n羞见钱塘江上柳，何颜。\n瘦仆牵驴过远山。", 
    "rhythmic": "南乡子"
  }, 
  {
    "author": "方味道", 
    "content": "纶巾少驻家山，北窗睡觉南薰起。\n黄庭细看，长生秘诀，神仙奇趣。\n奈此苍生，愿苏炎熟，仰为霖雨。\n趁丹心未老，将整顿乾坤，手为经理。\n好是今年庆事。\n抱奇孙、一门佳气。\n蓬山振佩，麟符重锡，褒纶新美。", 
    "rhythmic": "庄椿岁・水龙吟"
  }, 
  {
    "author": "黄机", 
    "content": "问讯西园，一春几何，君今再游。\n记流觞亭北，偷拈酒戏，凌云台上，暗度诗阄。\n略略花痕，差差柳意，十日不来红绿稠。\n须重醉，便功名了後，白发争休。\n定谁骑鹤扬州。\n任书放床头盏瓮头。\n况殷勤莺燕，能歌更舞，轻狂蜂蝶，欲去还留。\n岁月易忘，姓名须载，笔势翩翩回万牛。\n归来晚，有烛明金剪，香暖珠篝。", 
    "rhythmic": "沁园春"
  }, 
  {
    "author": "黄机", 
    "content": "六月云初，人争议公，公无阻伤。\n记传飞急羽，舟还海道，弥漫白水，路入沙场。\n万姓三军，倚公为命，法有逗遛公自当。\n君还信，似崔嵬砥柱，屹立瞿塘。\n此行阴德难量。\n到论定才知滋味长。\n看鱼肥蟹健，妻孥共乐，酒稻熟，翁媪相将。\n何以报公，祝公千岁，多少人家烧夜香。\n凌烟上，更声名凛凛，冠剑堂堂。", 
    "rhythmic": "沁园春"
  }, 
  {
    "author": "黄机", 
    "content": "问讯梅梢，小春近也，花应渐开。\n记华堂此日，红牙丝竹，欢声昨夜，翠玉樽。\n雾节童童，金曳曳，人自阆风玄圃来。\n嬉游处，任沧波变陆，劫火成灰。\n行天看取龙媒。\n笑卫霍当年如此哉。\n有笔头文字，何妨挥洒，胸中兵甲，解洗氛埃。\n见说君王，防秋才了，便著芝泥封诏催。\n功名事，付孱颜燕石，突兀云台。", 
    "rhythmic": "沁园春"
  }, 
  {
    "author": "黄机", 
    "content": "日过西窗，客枕梦回，庭空放衙。\n记海棠洞里，泥金宝，酴架下，油壁钿车。\n醉墨题诗，蔷薇露重，满壁飞鸦行整斜。\n争知道，向如今漂泊，望断天涯。\n小桃一半蒸霞。\n更两岸垂杨浑未花。\n便解貂贳酒，消磨春恨，量珠买笑、酬答年华。\n对面青山，招之不至，说与浮云休苦遮。\n山深处，见炊烟又起，知有人家。", 
    "rhythmic": "沁园春"
  }, 
  {
    "author": "黄机", 
    "content": "暑风清微，梅腮渐红，麦须未黄。\n恨牡丹多病，医治费巧，酴易老，点缀无方。\n客里光阴，愁中意绪，想美人兮山水长。\n销凝处，有龙丝坠简，来唤持觞。\n华堂。\n剩贮春光。\n粲一行珠玑时样妆。\n更燕留轻态，词翻古调，莺娇欲啭，曲度新腔。\n玉漏声沈，银潢影泻，酒犹烧心字香。\n归来也，判明虬永日，瑞锦鸳鸯。", 
    "rhythmic": "沁园春"
  }, 
  {
    "author": "黄机", 
    "content": "问讯仙翁，殷勤为底，来万山中。\n想橘边丹井，鹤寻旧约，松间碧洞，鹿养新茸。\n雾节亭亭，星曳曳，导以浮丘双玉童。\n嬉游处，尽祥烟瑞雨，霁月光风。\n欢声已与天通。\n更日夜郴江流向东。\n定催归有谓，泥香芝检，留行无计，路熟花骢。\n如侍严凝，密陪清燕，吴水欢然相会逢。\n年年里，对春如酒好，酒似春浓。", 
    "rhythmic": "沁园春"
  }, 
  {
    "author": "黄机", 
    "content": "人物眇然，落落晓星，如君几何。\n有飘摇长袖，工持月斧，寂寥遗韵，妙鼓云和。\n政事文章，特其馀事，英气横空时浩歌。\n还堪笑，似龙文古鼎，谁复摩挲。\n青丝系马庭柯。\n为小驻寿君金叵罗。\n说一时伟望，齐高岳麓，二年遗爱，拍满湘波。\n世事多端，细凭商略，痛处不须言语多。\n从今去，好经从乌府，躐上銮坡。", 
    "rhythmic": "沁园春"
  }, 
  {
    "author": "黄机", 
    "content": "有美一人，昔在何居，今方见之。\n俨琼缨翠弁，气清芬只，珠幢绛节，光陆离兮。\n吾道非耶，世情复尔，天骥昂藏不受羁。\n还知否，定曲高寡和，才大难施。\n行吟湘水之湄。\n看云卷云舒无定姿。\n想粲然长笑，物皆有用，时哉易失，我亦奚为。\n袖手旁观，何如小试，欲脱囊中失利锥。\n君休叹，正梅花将发，尘满征衣。", 
    "rhythmic": "沁园春"
  }, 
  {
    "author": "黄机", 
    "content": "问讯翁、底事到人间，人间足嬉游。\n向文边书意，诗边著语，□满南州。\n逸韵高情总似，野水荡孤舟。\n所未能忘者，药鼎茶瓯。\n政恐功名相，便扶摇直上，龙尾螭头。\n想尘缘终薄，归去老菟裘。", 
    "rhythmic": "八声甘州"
  }, 
  {
    "author": "黄机", 
    "content": "击碎珊瑚树。\n为留春、怕春欲去，驶如风雨。\n春不留兮君休问，付与流莺自语。\n但莫赋、绿波南浦。\n世上功名花梢露。\n政何如、一笑翻金缕。\n系白日，莫教暮。\n苍头引马城西路。\n趁池亭、荻芽尚短，梅心未苦。\n小雨欲晴晴不定，漠漠云飞轻絮。\n算行乐、春来几度。\n鞭影不摇鞍小据。", 
    "rhythmic": "乳燕飞・贺新郎"
  }, 
  {
    "author": "黄机", 
    "content": "兴泼元同宇。\n唤君来、浮君大白，为君起舞。\n满袖斑斑功名泪，百岁风吹急雨。\n愁与恨、凭谁分付。\n醉里狂歌空漫触，且休歌、只倩琵琶诉。\n人不语，弦自语。\n诗成更将君自赋。\n渺楼头、烟迷碧草，云连芳树。\n草树那能知人意，怅望关河梦阻。\n有心事、笺天天许。", 
    "rhythmic": "乳燕飞・贺新郎"
  }, 
  {
    "author": "黄机", 
    "content": "秋意今如许。\n怪征鞍、底事匆匆，翩然难驻。\n斗帐屏围山六曲，怕见琐窗欲暮。\n倩谁伴、梧桐疏雨。\n路入衡阳天一角，更山环、水绕无重数。\n容易□，便难阻。\n相思才信相思苦。\n省疏狂、迷歌酒，把人轻误。\n问取归期何日是，指点庭前幽树。\n定冷蕊、疏花将吐。", 
    "rhythmic": "乳燕飞・贺新郎"
  }, 
  {
    "author": "黄机", 
    "content": "惜春归、送春惟有，乱红扑蔌如雨。\n乱红也怨春狼藉，得泪痕无数。\n肠断处。\n更唤起、琼鹊催发长亭路。\n征鞍难驻。\n但脉脉含颦，嗔人底事，刚爱逐春去。\n阑干凭，芳草斜阳凝伫。\n愁连满眼堰树。\n不理金钗溜。\n鸾镜一奁香雾。\n花谁主。\n怅□□、玉容寂寞春知否。\n单衣懒御。\n任门外东风，流莺声里，尽日搅飞絮。", 
    "rhythmic": "摸鱼儿"
  }, 
  {
    "author": "黄机", 
    "content": "晴江衮衮东流，为谁流得新愁去。\n新愁都在，长亭望际，扁舟行处。\n歌罢翻香，梦回呵酒，别来无据。\n恨荼シ吹尽，樱桃过了，便只恁、成孤负。\n须信情锺易感，数良辰、佳期应误。\n才高自叹，彩云空咏，凌波谩赋。\n团扇尘生，吟笺泪渍，一觞慵举。\n但丁宁双燕，明年还解，寄平安否。", 
    "rhythmic": "水龙吟"
  }, 
  {
    "author": "黄机", 
    "content": "平湖百亩。\n种满湖莲叶，绕堤杨柳。\n冉冉波光，辉辉烟影，空翠湿沾襟袖。\n静惬邻鸡啼午，暖逼沙鸥眠昼。\n西园路，更红尘不断，蝶酣蜂瘦。\n知否。\n堪画处，野荠芜菁，地铺茵绣。\n桃李阴边，桑麻丛里，斜矗酒帘夸酒。\n竹寺小依山趾，茅店平窥津口。\n春又晚，正香风有客，倚阑搔首。", 
    "rhythmic": "喜迁莺"
  }, 
  {
    "author": "黄机", 
    "content": "叹镜中白发，元不向、酒边栽。\n奈诗习未除，客愁易感，剩要安排。\n浮名任他有命，怕青山、颇怪不归来。\n出屋长松招鹤，绕渠流水行杯。\n浪驱羸马踏江淮。\n幽梦苦相催。\n甚狭路崎，雄心突兀，谁忍徘徊。", 
    "rhythmic": "木兰花慢"
  }, 
  {
    "author": "黄机", 
    "content": "政胡尘满野，问谁与、作坚城。\n有老子行年，平头六十，无限声名。\n向来试陈大略，便群儿、啁哳耳边鸣。\n争识规模先定，破羌终属营平。\n吾心惟有忠城。\n羞媚妩，做逢迎。\n谓干戈锋镝，动关民命，此不宜轻。", 
    "rhythmic": "木兰花慢"
  }, 
  {
    "author": "黄机", 
    "content": "问功名何处，算只合、付悠悠。\n怕僮仆揶揄，长年为客，楚尾吴头。\n春来故园渐好，似不应、不醉把春休。\n剩买蒌蒿荻笋，河豚已上渔舟。\n人间太半足闲愁。\n蓑笠梦汀洲。\n向桃杏花边，招邀同社，秉烛来游。", 
    "rhythmic": "木兰花慢"
  }, 
  {
    "author": "黄机", 
    "content": "芽鼓声中，又妆点、千红万绿。\n春试手，银花影粲，雪梅香馥。\n归梦不知家近远，飞帆正挂天西北。\n记年时、歌舞绮罗丛，凭谁续。\n烟水迥，云山簇。\n劳怅望，伤追逐。\n把蛛丝鹊喜，意□占卜。\n月正圆时羞独照，夜偏长处怜孤宿。\n悔从前、轻被利名牵，征尘扑。", 
    "rhythmic": "满江红"
  }, 
  {
    "author": "黄机", 
    "content": "万灶貔貅，便直欲、扫清关洛。\n长淮路、夜亭警燧，晓营吹角。\n绿鬓将军思饮马，黄头奴子惊闻鹤。\n想中原、父老已心知，今非昨。\n狂鲵剪，於菟缚。\n单于命，春冰薄。\n政人人自勇，翘关还槊。\n旗帜倚风飞电影，戈铤射月明霜锷。\n且莫令、榆柳塞门秋，悲摇落。", 
    "rhythmic": "满江红"
  }, 
  {
    "author": "黄机", 
    "content": "云暗山昏，西风撼、一天悲雨。\n隐君问、短墙修竹，故园何处。\n九月江南无雁到，素书封了谁传与。\n待从头、拚却把心宽，还如故。\n吴姬唱，燕姬舞。\n持玉，温琼醑。\n恨人生欢会，一年几许。\n莫上小楼高处望，楼前诘曲来时路。\n便直须、匹马两苍头，东归去。", 
    "rhythmic": "满江红"
  }, 
  {
    "author": "黄机", 
    "content": "春愁几许，似春云蔼蔼，连空无数。\n□□眉尖偏易得，没个因由分付。\n杨柳烟浓，海棠花暗，绿涨墙头路。\n小楼应是，有人和泪凝伫。\n长记宝轴妆成，鸳鸯绣懒，轻笑歌金缕。\n香雪精神依旧否，风月谁怜虚度。", 
    "rhythmic": "酹江月・念奴娇"
  }, 
  {
    "author": "黄机", 
    "content": "东篱成趣，有西风解事，催开丛菊。\n碎摺黄金谁试手，一一清香堪掬。\n露湿凉轻，霞凝寒重，秀发如新沐。\n宫妆匀就，岂知红紫粗俗。\n因念昔日渊明，微官不受，归伴花幽独。\n弹压秋光三径里，浊酒床头初熟。", 
    "rhythmic": "酹江月・念奴娇"
  }, 
  {
    "author": "黄机", 
    "content": "此日足可惜，心事正崔嵬。\n江淮踏遍，经岁相识定谁来。\n每向酒边长叹，更向花边长笑，意虑叵能猜。\n邂逅忽相遇，有客在尘埃。\n脱儒冠，著武弁，太多才。\n笔墨争似，钩戟容易到云台。\n馀子何须转手，便把平生胸臆，勇去莫徘徊。\n事业上金石，人世自叹哀。", 
    "rhythmic": "水调歌头"
  }, 
  {
    "author": "黄机", 
    "content": "金篆锁岩穴，玉斧凿山湫。\n飞泉溅沫无数，六月自生秋。\n夭矫长松千岁，上有泠然天籁，清响眇难收。\n亭屋创新观，客鞅棹还留。\n推名利，付飘瓦，寄虚舟。\n蒸羔酿秫，醅瓮戢戢蚁花浮。\n唤取能歌能舞，乘兴携将高处，杯酌荐球。\n径醉双股直，白眼视庸流。", 
    "rhythmic": "水调歌头"
  }, 
  {
    "author": "黄机", 
    "content": "百年忠愤，无泪洒江。\n曹刘事，埋露草，锁烟榛。\n哭英魂。\n此恨谁知者，时把剑，频看镜，徒自苦，拳破裂，眼眵昏。\n从古时哉去速，鄹人子、反袂伤麟。\n望家山何在，衮衮已缨。\n欲划还生。\n猛堪惊。\n膏肓危病，宁有药，针匕具，献无门。\n荆州启，条旧画，汉将军。\n已不存。\n便合囊封去，苍庾地，尚间关。\n此不用，心漫有，恐无干。\n人世欢哀数耳，天或者、又假人言。", 
    "rhythmic": "六州歌头"
  }, 
  {
    "author": "黄机", 
    "content": "将军何日，去筑受降城。\n三万骑，貔貅虎，戮鲵鲸。\n洗沧溟。\n试上金山望，中原路，平於掌，百年事，心未语，泪先倾。\n若若累累印绶，偏安久、大义谁明。\n倚危栏欲遍，江水亦吞声。\n目断苹汀。\n海门青。\n停杯与问，焉用此，手虽子，积如京。\n波神怒，风浩浩，勃然兴。\n卷龙腥。\n似把渠忠愤，伸恳请，翠华巡。\n呼壮士，挽河汉，荡材枪。\n长算直须先定，如细故、休苦营营。", 
    "rhythmic": "六州歌头"
  }, 
  {
    "author": "黄机", 
    "content": "别院春深，华堂昼永，嘉宴初启。\n翠玉樽，红牙丝管，睡鸭沈烟里。\n弄晴云态，行空絮影，漠漠似飞如坠。\n最多情，紫绵团就，错落乱星流地。\n史君自有，元龙豪气，唤客且休辞醉。\n蝶困蜂酣，燕娇莺姹，欢意浓如此。\n侃其笑语，止乎礼义，衣佩细纫兰芷。\n遥归去，残更欲尽，晓鸦又起。", 
    "rhythmic": "永遇乐"
  }, 
  {
    "author": "黄机", 
    "content": "日薄风柔，池面欲平还皱。\n纹楸玉子，磔磔敲春昼。\n衾绣半卷，花气浓薰香兽。\n小团初试，辘轳银。\n梦断阳台，甚情怀、似病酒。\n风奁羞对，比年时更瘦。", 
    "rhythmic": "传言玉女"
  }, 
  {
    "author": "黄机", 
    "content": "西园啼鸟。\n留得春多少。\n客里情怀无日好。\n愁损连天芳草。\n博山灰冷香残。\n微风吹满银笺。\n卓午花阴不动，一双蝴蝶团。", 
    "rhythmic": "清平乐"
  }, 
  {
    "author": "黄机", 
    "content": "晓窗晴日。\n一点黄金橘。\n万事如毛随日出。\n多少人间头白。\n未春长恨春迟。\n春来生怕春归。\n办取揭天箫鼓，莫教孤负荼シ。", 
    "rhythmic": "清平乐"
  }, 
  {
    "author": "黄机", 
    "content": "烟融雨腻。\n春去三之二。\n了却兰亭修禊事。\n判与仙翁一醉。\n方壶日月偏长。\n清容花草吹香。\n办取此身强健，功名饱看诸郎。", 
    "rhythmic": "清平乐"
  }, 
  {
    "author": "黄机", 
    "content": "粉墙朱阁映垂杨。\n晴绿小池塘。\n东风暖，单衣初试，昼日偏长。\n两鬓飞云影，钿合未梳妆。\n阑干侧畔，闲抛荔子，惊散鸳鸯。", 
    "rhythmic": "眼儿媚"
  }, 
  {
    "author": "黄机", 
    "content": "东风挟雨苦无端。\n恻恻送轻寒。\n那堪更向，湘湾六六，浅处留船。\n诗阄酒戏成孤负，春事已阑珊。\n离愁都在，落花枝上，杜宇声边。", 
    "rhythmic": "眼儿媚"
  }, 
  {
    "author": "黄机", 
    "content": "莫嗔日日话思归。\n归也却便宜。\n东邻招茗，西邻唤酒，一笑开眉。\n人生万事无缘足，待足是何时。\n妻能纺绩，儿能耕获，未必寒饥。", 
    "rhythmic": "眼儿媚"
  }, 
  {
    "author": "黄机", 
    "content": "风又雨。\n墙外落红无数。\n人不归来春不住。\n佳期还已误。\n细细一团愁绪，薄疏狂何处。\n化作青鸾飞得去。\n问天天亦许。", 
    "rhythmic": "谒金门"
  }, 
  {
    "author": "黄机", 
    "content": "风雨後。\n枝上绿肥红瘦。\n乐事参差团不就。\n一春如病酒。\n楼外暖烟杨柳。\n忆得年时携手。\n燕子双双来未久。\n颇知人意否。", 
    "rhythmic": "谒金门"
  }, 
  {
    "author": "黄机", 
    "content": "愁万叠。\n春在雨条烟叶。\n翠袖倚风寒霎霎。\n傍阑看乳鸭。\n何处一声啼。\n架上荼シ欲雪。\n绣被薰香香未歇。\n可怜音信绝。", 
    "rhythmic": "谒金门"
  }, 
  {
    "author": "黄机", 
    "content": "冬十月。\n记取生申时节。\n梅傍小春融绛雪。\n浅寒犹未却。\n且醉笙歌蕉叶。\n富贵不须频说。\n国太夫人头半白。\n看君金印烨。", 
    "rhythmic": "谒金门"
  }, 
  {
    "author": "黄机", 
    "content": "玉粲冰寒。\n月痕侵画栏。\n客里安愁无地，为徙倚、到更残。\n问花花不言。", 
    "rhythmic": "霜天晓角"
  }, 
  {
    "author": "黄机", 
    "content": "寒江夜宿。\n长啸江之曲。\n水底鱼龙惊动，风卷地、浪翻屋。\n诗情吟未足。", 
    "rhythmic": "霜天晓角"
  }, 
  {
    "author": "黄机", 
    "content": "长江千里。\n中有英雄泪。\n却笑英雄自苦，兴亡事、类如此。\n浪高风又起。", 
    "rhythmic": "霜天晓角"
  }, 
  {
    "author": "黄机", 
    "content": "江涵落日。\n风转飞帆急。\n问讯蛾眉好在，无一语、送行客。\n闲情眠未得。", 
    "rhythmic": "霜天晓角"
  }, 
  {
    "author": "黄机", 
    "content": "红溅罗裙三月二。\n露桃开、柳眠又起。\n百尺游丝，莺留燕，判与南园一醉。\n历历斜阳明野水。", 
    "rhythmic": "夜行船"
  }, 
  {
    "author": "黄机", 
    "content": "东梁山。\n西梁山。\n占断长江相对闲。\n古今双鬓斑。\n天漫漫。\n水漫漫。\n人事如潮多往还。\n浅颦深恨间。", 
    "rhythmic": "长相思"
  }, 
  {
    "author": "黄机", 
    "content": "云容晓色相涵。\n趣征骖。\n碎点遥山如豆、是淮南。\n路渐远。\n家渐远。", 
    "rhythmic": "乌夜啼"
  }, 
  {
    "author": "黄机", 
    "content": "试单衣，扶短策，沙路净如洗。\n乍雨还晴，花柳自多丽。\n争知话别南楼，片帆天际，便孤了、同心连理。\n镇萦系。\n谩有罗带香囊，殷红斗轻翠。\n一纸浓愁，无处倩双鲤。\n可堪飞梦悠悠，春风无赖，时吹过、乱莺声里。", 
    "rhythmic": "祝英台近"
  }, 
  {
    "author": "黄机", 
    "content": "黄花似钿，芙蓉如面，秋事凄然向晚。\n风流从古记登高，又处处、悲丝急管。\n有愁万斛，有才八斗，慷慨时惊俗眼。\n明年一笑复谁同，料天远、争如人远。", 
    "rhythmic": "鹊桥仙"
  }, 
  {
    "author": "黄机", 
    "content": "漠漠波浮云影，遥遥天接山痕。\n一声渔唱起苹汀。\n名利缘渠唤醒。\n短棹拟携西子，长吟时吊湘灵。\n白鸥容我作同盟。\n占取两湖清影。", 
    "rhythmic": "西江月"
  }, 
  {
    "author": "黄机", 
    "content": "拈翠低垂嫩萼，匀红倒簇繁英。\n纤消得比佳人。\n酒入香肌成晕。\n帘幕阴阴窗牖，阑干曲曲池亭。\n枝头不起梦春酲。\n莫遣流莺唤醒。", 
    "rhythmic": "西江月"
  }, 
  {
    "author": "黄机", 
    "content": "秋萧索。\n梧桐落尽西风恶。\n西风恶。\n数声新雁，数声残角。\n离愁不管人飘泊。\n年年孤负黄花约。\n黄花约。\n几重庭院，几重帘幕。", 
    "rhythmic": "忆秦娥"
  }, 
  {
    "author": "黄机", 
    "content": "短策飘飘胜著鞭。\n携壶与客洗愁颜。\n兴到为君拚剧饮。\n狂甚。\n论诗说剑口澜翻。\n画烛烧残花影褪。\n长鲸要使百川乾。\n醉处不知谁氏子。", 
    "rhythmic": "定风波"
  }, 
  {
    "author": "黄机", 
    "content": "三年万里黄尘路。\n只欠江湖去。\n扁舟二月下湘湾。\n过了洞庭青草、又春残。\n□□□□□□□。\n□□□□□。\n□□□□□□□。\n□□□□□□、□□□。", 
    "rhythmic": "虞美人"
  }, 
  {
    "author": "黄机", 
    "content": "云树参差，烟芜平远。\n沙头只欠飞来雁。\n西风方做一分秋，凄凉已觉难消遣。\n窗底灯寒，帐前香暖。\n回肠偏学车轮转。\n剩衾闲枕自无眠，谯门更著梅花怨。", 
    "rhythmic": "踏莎行"
  }, 
  {
    "author": "黄机", 
    "content": "碧树凉惊画扇。\n窗户齐开，秋意参差满。\n先自离愁裁不断。\n蛩更作声声怨。\n山绕千重溪百转。\n隔了溪山，梦也无由见。\n归计凭谁占近远。\n银缸昨夜花如糁。", 
    "rhythmic": "蝶恋花"
  }, 
  {
    "author": "黄机", 
    "content": "鸿雁几时来，目断暮山凝碧。\n别後故园无恙，定芙蓉堪折。\n休文多病废吟诗，有酒怕浮白。\n不是孤他诗酒，更孤他风月。", 
    "rhythmic": "好事近"
  }, 
  {
    "author": "黄机", 
    "content": "梧竹因依山尽头。\n潇潇疏雨後，几分秋。\n轻凉无数入西楼。\n凭栏久，满眼动离愁。\n飞鹭下汀洲。\n怕知鸿雁到，带书否。", 
    "rhythmic": "小重山"
  }, 
  {
    "author": "黄机", 
    "content": "绿阴窗几明如拭，粉黛初匀。\n无限芳心。\n翻动牙签却人。\n多娇爱学秋来曲，微颤朱唇。", 
    "rhythmic": "丑奴儿・采桑子"
  }, 
  {
    "author": "黄机", 
    "content": "秋点长，秋梦短。\n怕见黄昏庭院。\n风，雨萧骚。\n倚窗魂欲销。\n候蛛丝，占鹊喜。\n依旧浓愁一纸。\n红袖，翠钿蔫。\n泪痕犹未乾。", 
    "rhythmic": "更漏子"
  }, 
  {
    "author": "黄机", 
    "content": "西风淅淅。\n满眼芙蓉红欲滴。\n无限相思。\n百叠青山百曲溪。\n凭谁说与。\n依带别来宽几许。\n好片心肠。\n不道秋来早晚凉。", 
    "rhythmic": "减字木兰花"
  }, 
  {
    "author": "黄机", 
    "content": "上已清明都过了，客愁惟有心知。\n子规昨夜忽催归。\n驿程那复记，魂梦已先飞。\n回首故园花与柳，枝枝叶叶相思。\n归来拚得典春衣。\n绿阴幽远处，不管尽情啼。", 
    "rhythmic": "临江仙"
  }, 
  {
    "author": "黄机", 
    "content": "凤翥鸾飞空燕子，宝香犹惹流苏。\n旧欢凄断数行书。\n终山方种玉，合浦忽还珠。\n午枕梦圆春寂寂，依然刻雪肌肤。\n觉来烟雨满平芜。\n客情殊索莫，肯唤一尊无。", 
    "rhythmic": "临江仙"
  }, 
  {
    "author": "黄机", 
    "content": "帘幕深沈。\n灯暗香销夜正深。\n花落画檐鸣细雨，岑岑。\n滴破相思万里心。\n晓色未平分。\n翠被寒生不自禁。\n待得梦成翻恶况，堪颦。\n飞雁新来也误人。", 
    "rhythmic": "南乡子"
  }, 
  {
    "author": "黄机", 
    "content": "细听楼头漏箭移。\n客床寒枕不胜。\n凄凉夜角偏多恨，吹到梅花第几枝。\n人间阔，雁参差。\n相思惟有梦相知。\n谢他窗外芭蕉雨，叶叶声声伴别离。", 
    "rhythmic": "鹧鸪天"
  }, 
  {
    "author": "黄机", 
    "content": "柳际梅边腊雪乾。\n钗头蝴蝶又成团。\n飘零萍梗江湖客，冷落笙箫灯火天。\n浇浊酒，惜流年。\n牙旗夜市几时穿。\n太平乐事终须在，老去心情恐不然。", 
    "rhythmic": "鹧鸪天"
  }, 
  {
    "author": "黄机", 
    "content": "济楚偏宜淡薄妆。\n冰涵清润玉生香。\n祗因梦峡成云雨，便拟吹箫跨凤皇。\n新间阻，旧思量。\n多情翻不似垂杨。\n年年才到春三月，百计飞花入洞房。", 
    "rhythmic": "鹧鸪天"
  }, 
  {
    "author": "黄机", 
    "content": "池落开遍莲房老。\n秋声已入梧桐表。\n葵扇与桃笙。\n尚宜相带行。\n危亭三百尺。\n爽气真堪挹。\n瀹茗且盘旋。\n翩翩吾欲仙。", 
    "rhythmic": "菩萨蛮"
  }, 
  {
    "author": "黄机", 
    "content": "相思绕遍天涯路。\n相思不识行人处。\n多病怕逢春。\n那堪春正深。\n日高梳洗懒。\n鸾镜香尘掩。\n双鬓绿。\n一帘花信风。", 
    "rhythmic": "菩萨蛮"
  }, 
  {
    "author": "黄机", 
    "content": "惜山不厌山行远。\n山中禽鸟频惊见。\n小雨似怜春。\n霏霏容易晴。\n青裙田舍妇。\n饷前村去。\n溪水想平腰。\n唤船依断桥。", 
    "rhythmic": "菩萨蛮"
  }, 
  {
    "author": "黄机", 
    "content": "绿锁窗前双凤奁。\n调朱匀粉玉纤纤。\n妆成谁解尽情看。\n柳转光风丝袅娜，花明晴日锦斓斑。\n一春心事在眉尖。", 
    "rhythmic": "浣溪沙"
  }, 
  {
    "author": "黄机", 
    "content": "绿绮空弹恨未平。\n可堪执手送行人。\n碧酒谩将珍重意，莫辞斟。\n我定忆君吟渭北，君须思我赋停云。\n未信高山流水曲，断知音。", 
    "rhythmic": "浣溪沙"
  }, 
  {
    "author": "黄机", 
    "content": "流转春光又一年。\n春愁尽日两眉尖。\n草草幽欢能几许，已天边。\n会得音书生羽翼，免教魂梦役关山。\n帘卷落花千万点，雨如烟。", 
    "rhythmic": "浣溪沙"
  }, 
  {
    "author": "黄机", 
    "content": "日转雕栏午漏分。\n井梧落尽小窗明。\n宝床丝索懒关心。\n愁压春山应脉脉，困凝秋水想沈沈。\n低头时露一湾金。", 
    "rhythmic": "浣溪沙"
  }, 
  {
    "author": "黄机", 
    "content": "墨绿衫儿窄窄裁。\n翠荷斜领云堆。\n几时踪迹下阳台。\n歌罢樱桃和露小，舞馀杨柳趁风回。\n唤人休诉十分杯。", 
    "rhythmic": "浣溪沙"
  }, 
  {
    "author": "黄机", 
    "content": "著破春衫走路尘。\n子规啼断不禁闻。\n功名似我却羞人。\n象板且须歌皓齿，袅蹄何苦惜黄金。\n尊前休负此生身。", 
    "rhythmic": "浣溪沙"
  }, 
  {
    "author": "黄机", 
    "content": "忆自别郎时，数到郎归日。\n及至郎归郎又行，泪脸香红湿。\n残梦怕寻思，绣慵收拾。\n夏簟青青白昼长，背倚阑干立。", 
    "rhythmic": "卜算子"
  }, 
  {
    "author": "黄机", 
    "content": "政槐云浓翠，榴火殷红，暑风凉细。\n紫府神仙，向人间游戏。\n瑞节珠幢，琼缨宝佩，炯冰壶标致。\n经济规模，登庸衣钵，家传如此。\n礼乐醇儒，诗书元帅，尽洗凡踪，平吞馀子。\n敬简堂深，且从容一醉。", 
    "rhythmic": "醉蓬莱"
  }, 
  {
    "author": "黄机", 
    "content": "初藕花发。\n薰风庭院凉成霎。\n碧纱金缕笼香雪。\n记得年时，心事凭栏说。\n如今陡顿音书绝。\n夜窗羞见团团月。", 
    "rhythmic": "醉落魄・一斛珠"
  }, 
  {
    "author": "黄机", 
    "content": "十年不作湖湘客。\n亭堠催行色。\n浅山荒草记当时。\n竹篱边羸马、向人嘶。\n书生万字平戎策。\n苦泪风前滴。\n莫辞衫袖障征尘。\n自苦英雄之楚、又之秦。", 
    "rhythmic": "虞美人"
  }, 
  {
    "author": "黄机", 
    "content": "云情雨意才端的。\n津鼓催行色。\n因缘虽浅是因缘。\n犹胜当初无分、小留连。\n刘郎双鬓青堪照。\n君也方年少。\n尊前不用苦沾衣。\n未信桃源别後、路成迷。", 
    "rhythmic": "虞美人"
  }, 
  {
    "author": "黄机", 
    "content": "钗头蝴蝶。\n趁舞梅边雪。\n酒泻黄光夺月。\n岁岁年年蕉叶。\n边城莺唤春归。\n沙场马到秋肥。\n□□熊韬虎略，换渠金甲牙旗。", 
    "rhythmic": "清平乐"
  }, 
  {
    "author": "黄机", 
    "content": "风韶烟腻。\n春事三之二。\n说与人生行乐耳。\n富贵古来如此。\n西园已有心期。\n姚黄魏紫开时。\n纤指金荷潋滟，香唇银竹参差。", 
    "rhythmic": "清平乐"
  }, 
  {
    "author": "黄机", 
    "content": "醉来玉树倚风前。\n举吟鞭。\n指青帘。\n乌帽低昂，摇兀似乘船。\n傍路谁家妆束巧，斜映日，半窥帘。\n寻欢端合趁芳年。\n对弦。\n且陶然。", 
    "rhythmic": "江城子"
  }, 
  {
    "author": "黄机", 
    "content": "松梢擎雪，竹枝溥露，炯炯照人清韵。\n仙家谱系合长生，元不藉、药炉丹井。\n凌云壮志，垂天健翮，九万扶摇路稳。\n发闻政最有公车，定飞下、日边音信。", 
    "rhythmic": "鹊桥仙"
  }, 
  {
    "author": "黄机", 
    "content": "一番雨过，江头绿涨，催唤扁舟解去。\n重来言语是相宽，怎得似、而今且住。\n阳关声断，同心未绾，簌簌泪珠无数。\n秋鸿春燕往还时，莫忘了、锦笺分付。", 
    "rhythmic": "鹊桥仙"
  }, 
  {
    "author": "黄机", 
    "content": "薄情也见，多情也见，不似这番著相。\n如何容易买归舟，报南浦、桃花绿涨。\n随君无计，留君无计，赢得泪珠两行。\n夕阳明处一回头，有人在、高楼凝望。", 
    "rhythmic": "鹊桥仙"
  }, 
  {
    "author": "黄机", 
    "content": "子规声老又残春。\n犹作未归人。\n天意不能怜客，何事苦教贫。\n归去也，莫逡巡。\n好从今。\n秧田车水，麦陇腰镰，总是关心。", 
    "rhythmic": "诉衷情"
  }, 
  {
    "author": "黄机", 
    "content": "寒食清明都过了，客中无计留春。\n东风吹雨更愁人。\n系船芳草岸，始信是官身。\n怅望故园烟水阔，几时匹马。\n别肠何止似车轮。\n天天不管，转作两眉颦。", 
    "rhythmic": "临江仙"
  }, 
  {
    "author": "黄机", 
    "content": "驳云行雨苦无多。\n晴也快如梭。\n春思正难拘束，客愁谁为销磨。", 
    "rhythmic": "朝中措"
  }, 
  {
    "author": "黄机", 
    "content": "逢逢船鼓绿杨津。\n彼此是行人。\n先自离愁无数，那堪病酒伤春。", 
    "rhythmic": "朝中措"
  }, 
  {
    "author": "黄机", 
    "content": "征路迢迢，征旗猎猎，征袖徘徊。\n扑簌珠泪，怕闻别语，慵举离杯。\n春风花柳齐开。\n只唤做、愁端恨媒。\n一片衷肠，十分好事，等待回来。", 
    "rhythmic": "柳梢青"
  }, 
  {
    "author": "黄机", 
    "content": "绮窗拨断琵琶索，一一相思。\n一一相思。\n无限柔情说似谁。\n银钩欲写回文曲，泪满乌丝。", 
    "rhythmic": "丑奴儿・采桑子"
  }, 
  {
    "author": "黄机", 
    "content": "二十年间，旧游踪迹，梦飞岳麓湘湾。\n征衫再理，秋老菊花天。\n为客问君何好，爱水光、山色争妍。\n经行处，旗亭酤酒，曾记屋东偏。\n噫其，吾甚矣，不渐蹇拙，欲斗婵娟。\n办轻舆短艇，强载衰颜。\n人道郴阳无雁，奈情锺、藕断丝联。\n须相忆，新诗赋就，时复寄吴笺。", 
    "rhythmic": "满庭芳"
  }, 
  {
    "author": "黄机", 
    "content": "西风猎猎。\n又是登高节。\n一片情怀无处说。\n秋满江头红叶。\n谁怜鬓影凄凉。\n新来更点吴霜。\n孤负萸囊菊盏，年年客里重阳。", 
    "rhythmic": "清平乐"
  }, 
  {
    "author": "黄机", 
    "content": "秋向晚。\n秋晚蕙根犹暖。\n碧染罗裙湘水浅。\n羞红微到脸。\n绣帘围遍。\n月薄霜明庭院。\n妆罢宝奁慵不掩。\n无风香自满。", 
    "rhythmic": "谒金门"
  }, 
  {
    "author": "黄机", 
    "content": "づ文王前子，自不与、世人同。\n况地望既华，天资更伟，云骥行空。\n年少才名蜚动，泛星槎、曾到广寒宫。\n桂子香浓秋月，桃花浪暖春风。\n神仙之说朦胧。\n铅与汞、亦何功。\n政磐石规模，维城事业，倚重周宗。", 
    "rhythmic": "木兰花慢"
  }, 
  {
    "author": "严羽", 
    "content": "日近觚棱，秋渐满、蓬莱双阙。\n正钱塘江上，潮头如雪。\n把酒送君天上去，琼裾玉佩鸿列。\n丈夫儿、富贵等浮云，看名节。\n天下事，吾能说。\n今老矣，空凝绝。\n对西风慷慨，唾壶歌缺。\n不洒世间儿女泪，难堪亲友中年别。\n问相思、他日镜中看，萧萧发。", 
    "rhythmic": "满江红"
  }, 
  {
    "author": "严羽", 
    "content": "问讯溪庄，景如之何，吾为平章。\n自月湖不见，江山零落，骊塘去後，烟月凄凉。\n有老先生，如梅峰者，健笔纵横为发扬。\n还添得，石屏诗句，一段风光。\n主人雅兴徜徉。\n每携客临流泛羽觞。\n想归来松菊，小烦管领，同盟鸥鹭，未许相忘。\n我道其间，如斯人物，只合盛之白玉堂。\n还须把，扁舟借我，散发沧浪。", 
    "rhythmic": "沁园春"
  }, 
  {
    "author": "严仁", 
    "content": "兰芷湘东国。\n正愁予、一江红叶，水程孤驿。\n欲写潇湘无限意，那得如椽彩笔。\n但满眼、西风萧瑟。\n我所思兮何处所，在镡津、津上沧湾侧。\n谁氏子，阆风客。\n阆风仙客才无敌。\n赋悲秋、抑扬顿挫，流篱沈郁。\n百赋千诗朝复暮，解道波涛春力。\n忆共尔、乘槎吹笛。\n八表神游吾梦见，渺洞庭、青草烟波隔。\n空怅望，楚天碧。", 
    "rhythmic": "贺新郎"
  }, 
  {
    "author": "严仁", 
    "content": "碧浪摇春渚。\n浸虚檐、蒲萄漾，翠绡掀舞。\n委曲经过台下路，载取落花东去。\n问花亦、漂流良苦。\n花不能言应有恨，恨十分、都被春风误。\n同此恨，有飞絮。\n人生聚散元无据。\n尽凭阑、一尊相对，苹州春暮。\n嫉色冲冲空怅望，泪尽世间儿女。\n君不见、千金求赋。\n飞燕婕妤今何在，看黏云、江影伤千古。\n流不去，断魂处。", 
    "rhythmic": "贺新郎"
  }, 
  {
    "author": "严仁", 
    "content": "说到城南杜。\n尽风流、至今人号，去天尺五。\n家世联翩苍玉佩，自有文章机杼。\n看鸾凤、九霄轩翥。\n文阵堂堂新得隽，正少年、壮气虹霓吐。\n拈彩笔，月城去。\n出关相送梅千树。\n雪连空、马蹄特特，晓寒人度。\n帝里春浓花似海，催入明光奏赋。\n须快展、亨衢阔步。\n随世功名真漫浪，要平生、所学期无负。\n须记得，别时语。", 
    "rhythmic": "贺新郎"
  }, 
  {
    "author": "严仁", 
    "content": "五月人间挥汗雨。\n离恨一襟何处去。\n双溪楼下碧千寻，双溪楼上匏尊举。\n晚凉生绿树。\n渔灯几点依洲渚。\n莫狂歌，潭空月净，惨惨瘦蛟舞。\n变化往来无定所。\n求剑刻舟应笑汝。\n只今谁是晋司空，斗牛奕奕红光吐。", 
    "rhythmic": "归朝欢"
  }, 
  {
    "author": "严仁", 
    "content": "云表金茎珠璀璨。\n当日投怀惊玉燕。\n文章议论压西，风流姓字翔东观。\n紫皇嗟见晚。\n祥麟五色留金殿。\n大江西，铜章墨绶，暂尔烦君绾。\n十二金钗扶玉盏。\n锦瑟随急管。\n兽炉烟动彩云高，秋声拍碎红牙板。\n趣君归翰苑。", 
    "rhythmic": "归朝欢"
  }, 
  {
    "author": "严仁", 
    "content": "朱户绿窗深窈窕。\n闪闪华旗红干小。\n相逢斜柳绊轻舟，渚香不断苹花老。\n西风吹梦草。\n题诗未了还惊觉。\n独伤心，凄凉故馆，月过西楼悄。\n楼外斜河低浸斗。\n夜已如何夜将晓。\n心期欲寄赤鳞鱼，秋云不动秋江渺。\n相思千里道。", 
    "rhythmic": "归朝欢"
  }, 
  {
    "author": "严仁", 
    "content": "翼然新榜高亭，翰林铁画燕公手。\n滁阳盛事，何人重继，湟川太守。\n太守谓谁，文章的派，醉翁贤胃。\n对千峰削翠，双溪注玉，端不减、琅琊秀。\n坐啸清香画戟，听丁丁、滴花晴漏。\n棠阴昼寂，细赓宾客，竹枝杨柳。\n只恐明朝，绨封趣觐，未容借寇。\n尽江山识赏，盐梅事业，焕青毡旧。", 
    "rhythmic": "水龙吟"
  }, 
  {
    "author": "严仁", 
    "content": "飚车飞上蓬莱，不须更跨琴高鲤。\n砉然长啸，天风洞，云涛无际。\n我欲乘桴，从兹浮海，约任公子。\n办虹竿千丈，钩五十，亲点对、连鳌饵。\n谁榜佳名空翠。\n紫阳仙、去骑箕尾。\n银钩铁画，龙拿凤翥，留人间世。\n更忆东山，哀筝一曲，洒沾襟泪。\n到而今，幸有高亭遗爱，寓甘棠意。", 
    "rhythmic": "水龙吟"
  }, 
  {
    "author": "严仁", 
    "content": "城头杰观峥嵘，重阑下瞰苍龙脊。\n镂珉盘础，雕檀竦，玲珑金碧。\n华子冈头，麻源谷口，神仙窟宅。\n道至今清夜，月明风冷，常隐隐、闻笙笛。\n翠壁烟霞缥缈，更寒泉、飞空千尺。\n数峰江上，孤舟天际，夕阳红湿。\n抖擞征尘，浩然长啸，跨青鸾翼。\n向凤岗西望，遥酾斗酒，酹文章伯。", 
    "rhythmic": "水龙吟"
  }, 
  {
    "author": "严仁", 
    "content": "惨淡望京阙，慷慨梦天山。\n引杯中夜看剑，壮气刷幽燕。\n鼍鼓满天催曙，画角连云啸月，吹断戍瓶烟。\n犀角赤兔马，虎帐绿熊毡。\n仗汉节，伸大义，伐可汗。\n青冥更下斧钺，赤子要君安。\n铁骑千群观猎，宫样十眉环座，听鸣弦。\n莫厌兜鍪冷，归去又貂蝉。", 
    "rhythmic": "水调歌头"
  }, 
  {
    "author": "严仁", 
    "content": "东风吹雾雨，更吹起、夹衣寒。\n正莽莽丛林，潭潭伐鼓，郁郁焚兰。\n阑干曲、多少意，看青烟如篆绕溪湾。\n桑柘绿阴犹薄，杏桃红雨初翻。\n飞花片片走潺。\n问何日西还。\n叹扰扰人生，纷纷离合，渺渺悲欢。", 
    "rhythmic": "木兰花慢"
  }, 
  {
    "author": "严仁", 
    "content": "杰阁青红天半倚。\n万里归舟，更近阑干舣。\n木落山寒凫雁起。\n一声渔笛沧洲尾。\n千古文章黄太史。\n扪虱高风，长照冰壶里。\n何以荐君秋菊蕊。\n癯瓢为酌西江水。", 
    "rhythmic": "蝶恋花"
  }, 
  {
    "author": "严仁", 
    "content": "院静日长花气暖。\n一簇娇红，得见春深浅。\n风送生香来近远。\n笑声只在秋千畔。\n目力未穷肠已断。\n一寸芳心，更逐游丝乱。\n朱户对开帘卷半。\n日斜江上春风晚。", 
    "rhythmic": "蝶恋花"
  }, 
  {
    "author": "严仁", 
    "content": "一径萧条落叶深。\n离肠凄断月明砧。\n征鸿送恨连云起，促织惊秋傍砌吟。\n风悄悄，夜沈沈。\n鸳机坐冷晓霜侵。\n挑成锦字心相向，未必君心似妾心。", 
    "rhythmic": "鹧鸪天"
  }, 
  {
    "author": "严仁", 
    "content": "多病春来事事慵。\n偶因扑蝶到庭中。\n落红万叠花经雨，斜碧千条柳因风。\n深院宇，小帘栊。\n几年离别恰相逢。\n擎觞未饮心先醉，为有春愁似酒浓。", 
    "rhythmic": "鹧鸪天"
  }, 
  {
    "author": "严仁", 
    "content": "行尽春山春事空。\n别愁离恨满江东。\n三更鼓润官楼雨，五夜灯残客舍风。\n寒淡淡，晓胧胧。\n黄鸡催断丑时钟。\n紫骝嚼勒金衔响，冲破飞花一道红。", 
    "rhythmic": "鹧鸪天"
  }, 
  {
    "author": "严仁", 
    "content": "一曲危弦断客肠。\n津桥捩转牙樯。\n江心云带蒲帆重，楼上风吹粉泪香。\n瑶草碧，柳芽黄。\n载将离恨过潇湘。\n请君看取东流水，方识人间别意长。", 
    "rhythmic": "鹧鸪天"
  }, 
  {
    "author": "严仁", 
    "content": "病去那知春事深。\n流莺唤起惜春心。\n桐舒碧叶悭三寸，柳引金丝可一寻。\n怜绣阁，对云岑。\n苦无多力懒登临。\n翠罗衫底寒犹在，弱骨难支瘦不禁。", 
    "rhythmic": "鹧鸪天"
  }, 
  {
    "author": "严仁", 
    "content": "高杏酣酣出短墙。\n垂杨袅袅蘸池塘。\n文鸳藉草眠春昼，金鲫吹波弄夕阳。\n闲倚镜，理明妆。\n自翻银叶炷衙香。\n鸣鞭已过青楼曲，不是刘郎定阮郎。", 
    "rhythmic": "鹧鸪天"
  }, 
  {
    "author": "严仁", 
    "content": "公子诗成著锦袍。\n王家桃叶旧妖娆。\n檀槽急斜金雁，彩袖翩跹翠翘。\n沈水过，懒重烧。\n十分浓醉十分娇。\n复罗帐里春寒少，只恐香酥拍渐消。", 
    "rhythmic": "鹧鸪天"
  }, 
  {
    "author": "严仁", 
    "content": "春风只在园西畔。\n荠菜花繁胡蝶乱。\n冰池晴绿照还空，香径落红吹已断。\n意长翻恨游丝短。", 
    "rhythmic": "玉楼春"
  }, 
  {
    "author": "严仁", 
    "content": "鳃花轻拂紫绵香。\n琼杯初暖妆。\n贪凭雕槛看鸳鸯。\n无心上绣床。\n风絮乱。\n恣轻狂。\n恼人依旧忙。\n梦随残雨下高唐。\n悠悠春梦长。", 
    "rhythmic": "阮郎归"
  }, 
  {
    "author": "严仁", 
    "content": "花明柳暗，一天春色绕朱楼。\n断鸿声唤人愁。\n欲问归鸿何处，身世自悠悠。\n正东风留滞，楚尾吴头。\n追思旧游。\n叹双鬓、飒惊秋。\n可惜等闲孤了，酒令花筹。", 
    "rhythmic": "婆罗门引"
  }, 
  {
    "author": "严仁", 
    "content": "拍堤春水蘸垂杨。\n水流花片香。\n弄花喈柳小鸳鸯。\n一双随一双。\n帘半卷，露新妆。\n春衫是柳黄。", 
    "rhythmic": "醉桃源・阮郎归"
  }, 
  {
    "author": "严仁", 
    "content": "晓色未分明，敲动月边鼍鼓。\n卯酒一杯径醉，又别君南浦。\n春江如席照晴空，大舶夹双橹。\n肠断斜阳渡口，正落红如雨。", 
    "rhythmic": "好事近"
  }, 
  {
    "author": "严仁", 
    "content": "一声水调解兰舟。\n人间无此愁。\n无情江水东流去，与我泪争流。\n人已远，更回头。\n苦凝眸。\n断魂何处，梅花岸曲，小小红楼。", 
    "rhythmic": "诉衷情"
  }, 
  {
    "author": "严仁", 
    "content": "最无端，官楼画角轻吹。\n一声来、深闺深处，把人好梦惊回。\n许多愁、尽教奴受，些个事、未必君知。\n泪滴兰衾，寒生珠幌，翠云撩乱枕频。\n窗儿上、几条残月，斜玉界罗帷。\n更堪听，霜摧败叶，静扣朱扉。\n念别离、千里万里，问何日是归期。\n关情处、鱼来雁往，断肠是、兔走乌飞。\n美景良辰，赏心乐事，风流孤负缕金衣。\n谩赢得、花颜玉骨，瘦损为相思。\n归须早，刘郎双鬓，莫遣成丝。", 
    "rhythmic": "多丽"
  }, 
  {
    "author": "严仁", 
    "content": "清晓莺啼红树。\n又一双飞去。\n日高花气扑人来，独自价、伤春无绪。\n别後暗宽金缕。", 
    "rhythmic": "一落索"
  }, 
  {
    "author": "严仁", 
    "content": "柳陌通云径，琼梳启翠楼。\n桃花纸薄渍冰油。\n记得年时诗句、为君留。\n晓绿千层出，春红一半休。", 
    "rhythmic": "南柯子・南歌子"
  }, 
  {
    "author": "严仁", 
    "content": "征鸿点破空云碧。\n丹霞染出新秋色。\n返照落平洲。\n半江红锦流。\n风清渔笛晚。\n寸寸愁肠断。\n寄语笛休横。\n只消三两声。", 
    "rhythmic": "菩萨蛮"
  }, 
  {
    "author": "严参", 
    "content": "曰归去来，归去来兮，吾将安归。\n但有东篱菊，有西园桂，有南溪月，有北山薇。\n蜂则有房，鱼还有穴，蚁有楼台兽有依。\n吾应有、云中旧隐，竹里柴扉。\n人间征路熹微。\n看处处丹枫白露。\n况寒原衰草，牛羊来下，淡烟秋水，鲈鳜初肥。\n自笑平生，颓然骨相，只合持竿坐钓矶。\n都休也，对西风无语，落日斜晖。", 
    "rhythmic": "沁园春"
  }, 
  {
    "author": "严参", 
    "content": "竹焉美哉，爱竹者谁，曰君子欤。\n向佳山水处，筑宫一亩，好风烟里，种玉千馀。\n朝引轻霏，夕延凉月，此外尘埃一点无。\n须知道，有乐其乐者，吾爱吾庐。\n竹之清也何如。\n应料得诗人清矣乎。\n况满庭秀色，对拈彩笔，半窗凉影，伴读残书。\n休说龙吟，莫言凤啸，且道高标谁胜渠。\n君试看，正绕坡云气，似渭川图。", 
    "rhythmic": "沁园春"
  }, 
  {
    "author": "张辑", 
    "content": "梧桐雨细。\n渐滴作秋声，被风惊碎。\n润逼衣篝，线袅蕙炉沈水。\n悠悠岁月天涯醉。\n一分秋、一分憔悴。\n紫箫吟断，素笺恨切，夜寒鸿起。\n又何苦、凄凉客里。\n负草堂春绿，竹溪空翠。\n落叶西风，吹老几番尘世。\n从前谙尽江湖味。", 
    "rhythmic": "疏帘淡月・桂枝香"
  }, 
  {
    "author": "张辑", 
    "content": "笛唤春风起。\n向湖边、腊前折柳，问君何意。\n孤负梅花立晴昼，一舸凄凉雪底。\n但小阁、琴棋而已。\n佳客清朝留不住，为康庐、只在家窗里。\n湓浦去，两程耳。\n草堂旧日谈经地。\n更从容、南山北水，庾楼重倚。\n万卷心胸几今古，牛斗多年紫气。\n正江上、风寒如此。", 
    "rhythmic": "貂裘换酒・贺新郎"
  }, 
  {
    "author": "张辑", 
    "content": "短髯怀古，更文游台上，秋生吟兴。\n闻说坡仙来把酒，月底频留清影。\n极目平芜，孤城四水，画角西风劲。\n曲阑犹在，十分心事谁领。\n词卷空落人间，黄楼何处，回首愁深省。\n斜照寒鸦知几度，梦想当年名胜。", 
    "rhythmic": "淮甸春・念奴娇"
  }, 
  {
    "author": "张辑", 
    "content": "西风扬子江头路。\n扁舟雨晴呼渡。\n岸隔瓜洲，津横蒜石，摇尽波声千古。\n诗仙一去。\n但对峙金焦，断矶青树。\n欲下斜阳，长淮渺渺正愁予。\n中流笑与客语。\n把貂裘为浣，半生尘土。\n品水烹茶，看碑忆鹤，恍似旧曾游处。\n聊凭陆。", 
    "rhythmic": "如此江山・齐天乐"
  }, 
  {
    "author": "张辑", 
    "content": "载酒岳阳楼，秋入洞庭深碧。\n极目水天无际，正白苹风急。", 
    "rhythmic": "钓船笛・好事近"
  }, 
  {
    "author": "张辑", 
    "content": "杯行将半，月来犹未，潇洒水亭无暑。\n清宵数客一阑秋，对冰雪、荷花似语。", 
    "rhythmic": "广寒秋・鹊桥仙"
  }, 
  {
    "author": "张辑", 
    "content": "看朱成碧。\n曾醉梅花侧。\n相遇匆匆相别，又争似、不相识。\n南北。\n千里隔。", 
    "rhythmic": "月当窗・霜天晓角"
  }, 
  {
    "author": "张辑", 
    "content": "山无情。\n水无情。\n杨柳飞花春雨晴。\n征衫长短亭。\n拟行行。\n重行行。", 
    "rhythmic": "山渐青・长相思"
  }, 
  {
    "author": "张辑", 
    "content": "风凄凄。\n井阑络纬惊秋啼。\n惊秋啼。\n凉侵好梦，月正楼西。\n卷帘望月知心谁。\n关河空隔长相思。", 
    "rhythmic": "碧云深・忆秦娥"
  }, 
  {
    "author": "张辑", 
    "content": "来翦莼丝，江头一阵鸣蓑雨。\n孤篷归路。\n吹得苹花暮。\n短发萧萧，笑与沙鸥语。\n休归去。\n玉龙嘶处。\n邀月过南浦。", 
    "rhythmic": "南浦月・点绛唇"
  }, 
  {
    "author": "张辑", 
    "content": "带醉归时，月华犹在吹箫处。\n晚愁情绪。\n忘却匆匆语。\n客里风霜，诗鬓空如许。\n江南去。", 
    "rhythmic": "沙头雨・点绛唇"
  }, 
  {
    "author": "张辑", 
    "content": "春寂寞。\n帘底蕙炉烟薄。\n听尽归鸿书怎托。\n相思天一角。\n象笔鸾笺闲却。\n秀句与谁商略。", 
    "rhythmic": "花自落・谒金门"
  }, 
  {
    "author": "张辑", 
    "content": "花半湿。\n睡起一窗晴色。\n千里江南真咫尺。\n醉中归梦直。\n前度兰舟送客。\n双鲤沈沈消息。", 
    "rhythmic": "垂杨碧・谒金门"
  }, 
  {
    "author": "张辑", 
    "content": "小楼柳色未春深。\n湘月牵情入苦吟。\n翠袖风前冷不禁。", 
    "rhythmic": "阑干万里心・忆王孙"
  }, 
  {
    "author": "张辑", 
    "content": "小楼春浅。\n记钓帘看雪，袖沾芳片。\n似不似、柳絮因风，更细与品题，屡呵冰砚。\n宛转吟情，纵真草、凤笺都遍。\n到灯前笑谑，酒祓峭寒，移尽更箭。\n而今柳阴满院。\n知花空雪似，人隔春远。\n叹万事、流水斜阳，谩赢得前诗，醉污团扇。", 
    "rhythmic": "杏梁燕・解连环"
  }, 
  {
    "author": "张辑", 
    "content": "深夜沉沉尊酒。\n酒醒客衾寒透。\n城角挟霜飞，吹得月如清昼。\n。", 
    "rhythmic": "比梅・如梦令"
  }, 
  {
    "author": "张辑", 
    "content": "江头又见新秋。\n几多愁。\n塞草连天何处、是神州。", 
    "rhythmic": "月上瓜洲・相见欢"
  }, 
  {
    "author": "张辑", 
    "content": "客西湖，听夜雨。\n更向别离处。\n小小船窗，香雪照尊俎。\n断肠一曲秋风，行云不语。\n总写入、征鸿无数。\n认眉妩。\n唤醒岩壑风流，丹砂有奇趣。\n羞杀秦郎，淮海谩千古。", 
    "rhythmic": "月底修箫谱・祝英台近"
  }, 
  {
    "author": "张辑", 
    "content": "卧虹千尺界湖光。\n冷浸月茫茫。\n当日三高何处，渔唱入凄凉。\n人世事，纵轩裳。", 
    "rhythmic": "一丝风・诉衷情令"
  }, 
  {
    "author": "张辑", 
    "content": "新凉窗户。\n闲对琴言语。\n弹到无人知得处。\n两袖五湖烟雨。\n坐中斗转参横。", 
    "rhythmic": "忆萝月・清平乐"
  }, 
  {
    "author": "张辑", 
    "content": "人在玉屏闲，逗晓柳丝风急。\n帘外杏花微雨，罩春红愁湿。", 
    "rhythmic": "倚秋千・好事近"
  }, 
  {
    "author": "张辑", 
    "content": "柳户朝云湿，花窗午篆清。\n东风未放十分晴。\n留恋海棠颜色、过清明。\n垒润栖新燕，笼深锁旧莺。", 
    "rhythmic": "断肠声・南歌子"
  }, 
  {
    "author": "张辑", 
    "content": "嫩凉生晓，怪今朝湖上，秋风无迹。\n古寺桂香山色外，肠断幽丛金碧。\n骤雨俄来，苍烟不见，苔径孤吟屐。\n系船高柳，晚蝉嘶破愁寂。\n且约携酒高歌，与鸥相好，分坐渔矶石。\n算只藕花知我意，犹把红芳留客。\n楼阁空，管弦清润，一水盈盈隔。\n不如休去，月悬良夜千尺。", 
    "rhythmic": "念奴娇"
  }, 
  {
    "author": "张辑", 
    "content": "竹间棋，池上字。\n风日共清美。\n谁道春深，湘绿涨沙觜。\n更添杨柳无情，恨烟颦雨，却不把、扁舟偷系。\n去千里。\n明日知几重山，後朝几重水。\n对酒相思、争似且留醉。\n奈何琴剑匆匆，而今心事，在月夜、杜鹃声里。", 
    "rhythmic": "祝英台近"
  }, 
  {
    "author": "张辑", 
    "content": "春寂寂。\n画阑背倚春风立。\n春风立。\n楚山无数，暮天云碧。\n琴心写遍愁何极。\n断肠谁与传消息。\n传消息。\n当年情墨，泪痕犹湿。", 
    "rhythmic": "忆秦娥"
  }, 
  {
    "author": "张辑", 
    "content": "夏果初收唤绿华。\n冰盘巧簇映金瓜。\n荷香飞上玉流霞。\n明月长留千岁色，蟠桃多结几番花。\n谁知罗带有丹砂。", 
    "rhythmic": "浣溪沙"
  }, 
  {
    "author": "张辑", 
    "content": "暮天云阔。\n懒泛琴三叠。\n恰有梅花相伴，窗儿上、一枝月。\n忆别。\n恁时节。", 
    "rhythmic": "霜天晓角"
  }, 
  {
    "author": "张辑", 
    "content": "迢递关山身历遍，烟霞胜处曾游。\n九江江畔系孤舟。\n匡庐如画里，南望插天浮。\n瀑布香炉齐五老，层层爽气陵秋。\n何须魂梦觅瀛洲。\n云松终可卜，我与谪仙俦。", 
    "rhythmic": "临江仙"
  }, 
  {
    "author": "张辑", 
    "content": "莲舟玉字，得真人亲授。\n圯上家风又还有。\n问因何五马，踏月云台。\n秋色里，却赏烟霞袖手。\n酒边听说剑，歌舞升平，方许君为赤松友。\n任浊世纷纭，海水扬尘，再相见、雪髯依旧。\n且岁岁、中秋後逾旬，更半月东离，菊花重九。", 
    "rhythmic": "洞仙歌"
  }, 
  {
    "author": "张辑", 
    "content": "醉发吹凉，但拂剑、狂歌而已。\n倩谁问、九霄黄鹤，更曾来未。\n玉女窗深松昼静，研朱重点参同契。\n记前回、赤水得玄珠，骊龙睡。\n空扰扰，人间世。\n除学道，无真是。\n把洪崖肩拍，挹浮丘袂。\n朝驾长风沧岛上，夜骑明月青天际。\n更几时、回首旧山川，三千岁。", 
    "rhythmic": "满江红"
  }, 
  {
    "author": "张辑", 
    "content": "雨蕊方桃，晴梢渐杏，东风娇语弦管。\n爱香帘约馀寒，唤舞袖翻嫩暖。\n红颜清健，旧墨竹、扶疏手段。\n且碧窗、写就黄庭，画楫海山开卷。\n春自好、得花不淡。\n花又好、得春不浅。\n晓莺瑶佩秋生，月蘸翠尊波满。\n长逢花处，笑西母、霜娥偷换。\n要日边、争看貂蝉，彩侍更迎宣劝。", 
    "rhythmic": "东风第一枝"
  }, 
  {
    "author": "张辑", 
    "content": "柳风双燕语。\n问有谁留人，岸花去橹。\n星辰快平步。\n俯圜扉草色，青青如许。\n儿童拥路。\n玉溪边、当年杜母。\n料从今、指点山川，总是绣衣行处。\n回顾。\n东堂深窈，楚帖长春，竹尊清午。\n红云帝所。\n摇佩玉，更容与。\n把蓬莱一笑，几番清浅，绿野为花作谱。\n向花前、三叠琴心，看苍鹤舞。", 
    "rhythmic": "瑞鹤仙"
  }, 
  {
    "author": "张辑", 
    "content": "欲雨凉生，初弦月在，画戟香中清啸。\n旋种芙蕖，深夏木兰芳沼。\n银汉入、天镜搀秋，福星度、雪阑争照。\n又谁写、万幅莼波，一江佳思到鱼鸟。\n吴儿眉语笑里，要见圜扉绿遍，平畴青绕。\n羽扇纶巾，萧洒玉貌长好。\n问千年、庆会风云，正此日、静春花草。\n更弦管、非雾非烟，鹤声帘幕晓。", 
    "rhythmic": "绮罗香"
  }, 
  {
    "author": "张辑", 
    "content": "东泽先生，谁说能诗，兴到偶然。\n但平生心事，落花啼鸟，多年盟好，白石清泉。\n家近宫亭，眼中庐阜，九叠屏开云锦边。\n出门去，且掀髯大笑，有钓鱼船。\n一丝风里婵娟。\n爱月在沧波上下天。\n更丛书观遍，笔床静昼，篷窗睡起，茶灶疏烟。\n黄鹤来迟，丹砂成未，何日风流葛稚川。\n人间世，听江湖诗友，号我东仙。", 
    "rhythmic": "沁园春"
  }, 
  {
    "author": "张辑", 
    "content": "绿阴凉尊俎。\n映双旌、飞翻新带，日边恩露。\n千里湖山添鲜碧，玉宇光浮眉妩。\n料范老、应难独步。\n君亦胸中兵十万，把甘霖、小小春东楚。\n江上早，一犁雨。\n赤城霞起连天姥。\n有丹经、亲曾密授，八篇奇语。\n道骨仙风骑鲸客，合侍红云帝所。\n且画戟、清香时度。\n散入邦人箫鼓里，恰春留、芍药丛歌舞。\n还更咏，大鹏赋。", 
    "rhythmic": "贺新郎"
  }, 
  {
    "author": "张辑", 
    "content": "鹊喜花间晓。\n惜凝香、低将帘卷，海棠开早。\n前度登楼清啸月，吹入春风不老。\n後五日、花朝方到。\n趁舞罗衣花讯暖，拈吟髭、玉勒迎东笑。\n留肯往，春邮小。\n庐峰青里壶天好。\n一千春、棋声昼永，剑光云表。\n绛雪骊珠看丹转，金鼎龙盘虎绕。\n且未可、飞仙蓬岛。\n河洛烟芜眠狐兔，握风雪、办此升平了。\n却共我，拾瑶草。", 
    "rhythmic": "贺新郎"
  }, 
  {
    "author": "张辑", 
    "content": "飞鸿又作秋空字，凄凄旧游湘浦。\n凉思带愁深，渺苍茫何许。\n岁华知几度。\n奈双鬓、不禁吟苦。\n独倚危楼，叶声摇暮，玉阑无语。\n尺素。\n欲传将，故人远、天涯屡惊回顾。\n心事只琴知，漫闲相尔汝。\n甚时江海去。", 
    "rhythmic": "徵招"
  }, 
  {
    "author": "张辑", 
    "content": "望瀛洲尺五，听海客、诧登临。\n记岛月分秋，天星降夕，神璧精金。\n他年作霖雨手，且明光奏赋寓良箴。\n槐府黑头旧业，芹宫青岁雄襟。\n。\n宝勒向东吟。\n戏彩看而今。\n更袜步黄云，琴弹碧玉，汇泽杯斟。", 
    "rhythmic": "木兰花慢"
  }, 
  {
    "author": "张辑", 
    "content": "记澄湖抱练，画舫参差，闹花时节。\n油壁鸣堤，有障萦屏列。\n燕草香融，鸦条香浅，似渭城烟雪。\n急管斜阳，卫娘葱，带围寒怯。\n苏小闲情，绿杨如织，阑槛东边，好山千叠。\n料得如今，也翠销红歇。", 
    "rhythmic": "醉蓬莱"
  }, 
  {
    "author": "张辑", 
    "content": "孤鸿遥下夕阳寒。\n秋清怀抱宽。\n篱根香满菊金团。\n客中邀客看。\n呼浊酒，共清欢。\n五弦随意弹。", 
    "rhythmic": "好溪山"
  }, 
  {
    "author": "张辑", 
    "content": "清吟湘碧。\n马首春风驿。\n闻说西湖梅早，又邀我、能诗客。\n书尺知到日。", 
    "rhythmic": "山庄劝酒"
  }, 
  {
    "author": "张辑", 
    "content": "忆昔风流秋社里，几人冰雪襟期。\n凉风吹散梦参差。\n寒灯多少恨，长笛不堪吹。\n别去化龙潭上水，东来不寄相思。\n白鸥应笑太忘机。\n沙头重载酒，休负桂花枝。", 
    "rhythmic": "临江仙"
  }, 
  {
    "author": "张辑", 
    "content": "露漏沈沈，洞房灯悄，鹊翻庭树。\n夜凉如水，人倚玉箫何处。\n澹纵横、疏星断河，点衣黄叶飞四五。\n向此时感旧，非关宋玉，悲秋情绪。\n追念章台路。\n共缓辔芳尘，妒花惹絮。\n旧游梦寐，总付相思新句。\n想风流还在匆匆，暗惊鬓底霜几缕。\n凭危栏、立尽归鸿，脆角凝清曙。", 
    "rhythmic": "琐窗寒"
  }, 
  {
    "author": "张辑", 
    "content": "清明小院杏花开。\n半启朱扉燕子来。\n晓起梳头对玉台。", 
    "rhythmic": "画娥眉・忆王孙"
  }, 
  {
    "author": "苏茂一", 
    "content": "云浦苍寒，烟堤幕翠，旧痕新涨。\n春愁十里，冉冉碧丝摇荡。\n记登临、少年思豪，唾壶击玉歌清壮。\n到如今梦里，秋风鸿阵，晚波渔唱。\n惆怅。\n重来处，望画舫天边，辔丝原上。\n山阴秀句，付与一声云响。\n正东湖、谁家柳下，午阴漠漠人荡桨。\n最堪怜、白发周郎，为江山自赏。", 
    "rhythmic": "琐窗寒"
  }, 
  {
    "author": "苏茂一", 
    "content": "竹翠藏烟，杏红流水归何处。\n透帘穿户。\n更洒黄昏雨。\n织锦题书，谁寄愁情去。\n浑无绪。\n绿杨千缕。\n不似真眉妩。", 
    "rhythmic": "点绛唇"
  }, 
  {
    "author": "苏茂一", 
    "content": "结垂杨，临广陌，分袂唱阳关。\n稳上征鞍。\n目极万重山。\n归鸿欲到伊行，丁宁须记，写一封、书报平安。\n渐春残。\n是他红褪香收，绡泪点斑斑。\n枕上盟言。\n都做梦中看。\n销魂啼声中，杨花飞处，斜阳下、愁倚阑干。", 
    "rhythmic": "祝英台近"
  }, 
  {
    "author": "史愚", 
    "content": "深院宇。\n寂寂不禁风雨。\n苔迳流钱青莫数。\n银泥蜗篆古。\n满院多应无主。\n却被痴儿拈取。\n穿向柳丝喧笑语。\n买将春色去。", 
    "rhythmic": "谒金门"
  }, 
  {
    "author": "赵灌园", 
    "content": "看尽公卿，都输与、云山居士。\n肯掉了、龙章金印，归来闾里。\n云染笔头成五色，山来胸次堆空翠。\n更结庐、近在白鸥边，弄烟水。\n祗恐怕，明天子。\n黄纸唤，先生起。\n教依前插脚，孔鸾丛里。\n岩壑烟沙真作戏，貂蝉衮绣从兹始。\n酌凤凰、池沼九天浆，三千岁。", 
    "rhythmic": "满江红"
  }, 
  {
    "author": "葛长庚", 
    "content": "一溪碧。\n何处桃花流出。\n春光好，寻个□□，小小篮舆漫行适。\n苍苔满白石。\n涧底阴风凛栗。\n疑无路，幽壑琮，峡转山回入林僻。\n千峰呈翠色。\n时亦有声声，樵唱渔笛。\n忽然一树樱桃白。\n又回头一顾，掀髯一笑，诗情酒思正豪逸。\n虎蹄过新迹。\n幂幂。\n雾如织。\n见异草珍禽，问名不识。\n山灵勒驾雨来急。", 
    "rhythmic": "兰陵王"
  }, 
  {
    "author": "葛长庚", 
    "content": "三峰碧。\n缥渺烟光树色。\n高寒处，上有猿啼，鹤唳天风夜萧瑟。\n山形似笔格。\n人道江南第一。\n游紫观，月殿星坛，积翠楼前吹铁笛。\n客来访灵迹。\n闻王郭当年，曾此驻锡。\n二仙为谒浮丘伯。\n从骖鸾去後，云深难觅。\n丹炉灰冷杵声寂。\n依然旧泉石。\n泉石。\n最幽阒。\n更禽静花闲，松茂竹密。\n清都绛阙无消息。", 
    "rhythmic": "兰陵王"
  }, 
  {
    "author": "葛长庚", 
    "content": "桃花瘦。\n寒食清明前後。\n新燕子，禁得馀寒，风雨把人苦。\n梅粒今如豆。\n减却春光多少。\n空自有，满树山茶，似语如愁卧晴昼。\n幽人展襟袖。\n惜莺花未老，江山如旧。\n杜鹃声里同携手。\n叹陌上芳草，堤边垂柳。\n一春十病九因酒。\n愁来独搔首。\n豆蔻。\n枝头小。\n应可惜年华，孤负时候。\n九十韶光那得久。", 
    "rhythmic": "兰陵王"
  }, 
  {
    "author": "葛长庚", 
    "content": "嫩雨如尘，娇云似织，未肯便晴。\n见海棠花下，飞来双燕，垂杨深处，啼断孤莺。\n绿砌苔香，红桥水暖，笑拈吟髭行复行。\n幽寻懒、就半窗残睡，一枕初醒。\n消凝。\n次第清明。\n渺南北东西草又青。\n念镜中勋业，韶光冉冉，尊前今古，银发星星。\n青鸟无凭，丹霄有约，独倚东风无限情。\n谁知有，这春山万点，杜宇千声。", 
    "rhythmic": "沁园春"
  }, 
  {
    "author": "葛长庚", 
    "content": "暂聚如萍，忽散似云，无可奈何。\n向天涯海角，两行别泪，风前月下，一片离骚。\n啼罢栖乌，望穷芳草，此恨与之谁较多。\n昏黄後，对青灯感慨，白酒悲歌。\n梦中作梦知麽。\n忆往事落花流水呵。\n更凭高□远，沈腰不瘦，怅今怀昔，潘鬓须皤。\n去燕来鸿，寻梅问柳，寸念从他寒暑熬。\n消魂处，但烟光缥渺，山色周遭。", 
    "rhythmic": "沁园春"
  }, 
  {
    "author": "葛长庚", 
    "content": "锦绣文章，圭璋闻望，碧落侍郎。\n昨履声渐近，星辰避次，竹符重剖，湖海生光。\n委羽天空，石桥水冷，每为众生时雨滂。\n君知否，是民心襦库，吏胆冰霜。\n少须召入行。\n也不念无人荷紫囊。\n有本朝曾旦，移春手段，旧家羲献，补月心肠。\n此去三山，却登八座，已准金瓯姓氏香。\n还朝处，双凫作对，五马成行。", 
    "rhythmic": "沁园春"
  }, 
  {
    "author": "葛长庚", 
    "content": "大丈夫儿，冰肝玉胆，砺山带河。\n算此身此世，无过驹隙，一名一利，未值鸿毛。\n相府如潭，侯门似海，那得烟霄尔许高。\n当初我，是乘云御气，几百千遭。\n此生勋业无多。\n也手种梅花三百窠。\n又底曾嗅著，庙堂钟鼎，底曾拈得，帏幄弓刀。\n玉帝遥知，金书何晚，时有鹤鸣於九皋。\n如今且，向风前浪舞，月下高歌。", 
    "rhythmic": "沁园春"
  }, 
  {
    "author": "葛长庚", 
    "content": "三径就荒，松菊犹存，归去来兮。\n叹折腰为米，弃家因酒，往之不谏，来者堪追。\n形役奚悲，途迷未远，今是还知悟昨非。\n舟轻扬，问征夫前路，晨色熹微。\n欢迎童稚嘻嘻。\n羡出岫云闲鸟倦飞。\n有南窗寄傲，东皋舒啸，西畴春事，植杖耘耔。\n矫首遐观，壶觞自酌，寻壑临流聊赋诗。\n琴书外，且乐天知命，复用何疑。", 
    "rhythmic": "沁园春"
  }, 
  {
    "author": "葛长庚", 
    "content": "乍雨还晴，似寒而暖，春事已深。\n是妇鸠乳燕，说教鱼跃，豪蜂醉蝶，撩得莺吟。\n斗茗分香，脱禅衣夹，回首清明上已临。\n芳菲处，在梨花金屋，杨柳琼林。\n如今。\n诗酒心襟。\n对好景良辰似有妊。\n念恨如芳草，知他多少，梦和飞絮，何处追寻。\n病酒时光，困人天气，早有秋秧吐嫩针。\n兰亭路，渐流觞曲水，修禊山阴。", 
    "rhythmic": "沁园春"
  }, 
  {
    "author": "葛长庚", 
    "content": "吹面无寒，沾衣不湿，岂不快哉。\n正杏花雨嫩，红飞香砌，柳枝风软，绿映芳台。\n燕似谈禅，莺如演史，犹有海棠连夜开。\n清明也，尚阴晴莫准，蜂蝶休猜。\n朝来。\n应问苍苔。\n甚几日都成锦绣堆。\n念四方宾友，不堪渭树，一年春事，已属庭槐。\n宿酒难醒，多情易老，争奈传杯不放杯。\n如何好，看秋千戏剧，蹴鞠恢谐。", 
    "rhythmic": "沁园春"
  }, 
  {
    "author": "葛长庚", 
    "content": "渭水秋深，湓江春老，洞庭一湖。\n问城南古树，如今在否，洛中狂客，还更来无。\n独上君山，渺观岩石，八百里鲸波泛巨区。\n何曾错，有茶中上灶，酒里仙姑。\n终须。\n度了肩吾。\n稽首终南锺大夫。\n自太平寺里，题诗去後，东林沈宅，大醉归欤。\n天上筵多，人间到少，更不向庐山索鳜鱼。\n如何好，好借君黄鹤，上我清都。", 
    "rhythmic": "沁园春"
  }, 
  {
    "author": "葛长庚", 
    "content": "且说罗浮，自从石洞，水帘以还。\n是向时景泰，初来卓锡，旧家勾漏，曾此修丹。\n药院空存，铁桥如故，上更有朱仙朝斗坛。\n飞云顶，在石桥高处，杳霭之间。\n山前。\n拾得清闲。\n也分我烟霞数亩宽。\n自竹桥人去，青莲馥郁，柴门闭了，绿柳回环。\n白酒初，清风徐至，有桃李时新几盘。\n仙家好，这许多快活，做甚时官。", 
    "rhythmic": "沁园春"
  }, 
  {
    "author": "葛长庚", 
    "content": "要做神仙，炼丹工夫，亦有何难。\n向雷声震处，一阳来复，玉炉火炽，金鼎烟寒。\n女乘龙，金公跨虎，片晌之间结大还。\n丹田里，有白鸦一个，飞入泥丸。\n河车运入山。\n全不动纤毫过玉关。\n把龟蛇乌兔，生擒活捉，霎时云雨，一点成丹。\n白雪漫天，黄芽满地，服此刀圭永驻颜。\n常温养，使脱胎换骨，身在云端。", 
    "rhythmic": "沁园春"
  }, 
  {
    "author": "葛长庚", 
    "content": "岁去年来，思量人生，空自沈埋。\n既这回冬至，一阳来复，便须修炼，更莫疑猜。\n好个鼎炉，见成铅汞，片晌工夫结圣胎。\n人身里，三千世界，十二楼台。\n周年造化安排。\n只在这些些真妙哉。\n要先擒日月，後攒星斗，黄庭中畔，化作琼瑰。\n谁会天机，分明说破，恰似江头雪里梅。\n丹成後，做些功行，归去蓬莱。", 
    "rhythmic": "沁园春"
  }, 
  {
    "author": "葛长庚", 
    "content": "黄鹤楼前，吹笛之时，先生朗吟。\n想剑光飞过，朝游南岳，墨篮放下，夜醉东邻。\n铛煮山川，粟藏世界，有明月清风知此音。\n呵呵笑，笑酿成白酒，散尽黄金。\n知音。\n自有相寻。\n休踏破葫芦折断琴。\n唱白苹红蓼，庐山日暮，西风黄叶，渭水秋深。\n三入岳阳，再游湓浦，自一去优游直至今。\n桃源路，尽不妨来往，时共登临。", 
    "rhythmic": "沁园春"
  }, 
  {
    "author": "葛长庚", 
    "content": "客里家山，记踏来时，水曲山崖。\n被滩声喧枕，鸡声破晓，匆匆惊觉，依旧天涯。\n抖擞征衣，寒欺晓袂，回首银河西未斜。\n尘埃债，叹有如此发，空为伊华。\n古来客况堪嗟。\n尽贫也输他□在家。\n料驿舍旁边，月痕白处，暗香微度，应是梅花。\n拣折一枝，路逢南雁，和两字平安寄与他。\n教知道，有长亭短堠，五饭三茶。", 
    "rhythmic": "沁园春"
  }, 
  {
    "author": "葛长庚", 
    "content": "层峦叠浮空，断崖直下分三井。\n苍苔路古，鹿鸣芝涧，猿号松岭。\n露凤箫，烟迷枸杞，绿深翠冷。\n笑携筇一到，登高眺远，是多少、仙家景。\n长念青春易老，尚区区、枯蓬断梗。\n人间天上，喟然俯仰，只身孤影。\n世事空花，春心泥絮，此回还省。\n向琼台双阙，结间茅屋，坐千峰顶。", 
    "rhythmic": "水龙吟"
  }, 
  {
    "author": "葛长庚", 
    "content": "云屏漫锁空山，寒猿啼断松枝翠。\n芝英安在，术苗已老，徒劳屐齿。\n应记洞中，凤箫锦瑟，镇常歌吹。\n怅苍苔路杳，石门信断，无人问、溪头事。\n回首暝烟无际，但纷纷、落花如泪。\n多情易老，青鸾何处，书成难寄。\n欲问双娥，翠蝉金凤，向谁娇媚。\n想分香旧恨，刘郎去後，一溪流水。", 
    "rhythmic": "水龙吟"
  }, 
  {
    "author": "葛长庚", 
    "content": "残蟾明远照。\n正一番霜讯，四山秋老。\n孤村带清晓。\n有鸣鞭归骑，乱林啼鸟。\n青帘缥缈。\n懒行时，持杯自笑。\n甚年来、破帽凋裘，惯得淡烟荒草。\n多少。\n客愁羁思，雨泊风餐，水边云杪。\n西窗正好。\n疏竹外，粉墙小。\n念归期相近，梦魂无奈，不为罗轻寒悄。\n怕无人、料理黄花，等闲过了。", 
    "rhythmic": "瑞鹤仙"
  }, 
  {
    "author": "葛长庚", 
    "content": "赋情多懒率。\n每醉後疏狂，醒来瓢忽。\n无心恋簪祓。\n漫才高子建，韵欺王勃。\n胸中绝物。\n所容者、诗兵酒卒。\n一两时，调发将来，扫尽闷妖愁孽。\n莫说。\n杀人一万，自损三千，到底。\n悬河口讷。\n非夙世，无灵骨。\n把湖山牌印，莺花权柄，牒过清风朗月。\n且束之、高阁休休，这回更不。", 
    "rhythmic": "瑞鹤仙"
  }, 
  {
    "author": "葛长庚", 
    "content": "月如酥，天似玉，长啸弄孤影。\n十二楼台，昨梦暗寻省。\n自怜露满衣襟，风吹毛发，浑无寐、寒宵漏永。\n捧香鼎。\n翻起一片龙涎，梅花对人冷。\n庭户冰清，何处鹤声警。\n少时烛暗梧窗，烟生苔砌，晓钟动。\n忽然心醒。", 
    "rhythmic": "祝英台近"
  }, 
  {
    "author": "葛长庚", 
    "content": "二月一番雨，昨夜一声雷。\n枪旗争展，建溪春色占先魁。\n采取枝头雀舌，带露和烟捣碎，炼作紫金堆。\n碾破香无限，飞起绿尘埃。\n汲新泉，烹活火，试将来。\n放下兔毫瓯子，滋味舌头回。\n唤醒青州从事，战退睡魔百万，梦不到阳台。\n两腋清风起，我欲上蓬莱。", 
    "rhythmic": "水调歌头"
  }, 
  {
    "author": "葛长庚", 
    "content": "渺渺烟霄风露冷，夜未艾、凉蟾似水。\n海山外、五云散彩，三峰凝翠。\n一鹤横空何缥缈，见殿阁、笙歌拥罗绮。\n笑劳生，空如尺，恋槿花篱。\n於中青鸾唱美。\n丹鹤舞奇。\n有粉娥琼女，齐捧芳卮。", 
    "rhythmic": "菊花新"
  }, 
  {
    "author": "葛长庚", 
    "content": "十二楼台，但前回旧迹。\n想琪花似雪，忘了还思。\n朝暮痴痴地。\n只有老天知。\n却自省、玉阶金砌。\n错抛离。\n梧桐声颤，窗外草蛩吟细。\n醉魂觉，又听秋鸿悲呖。\n极目寒空，叹未有紫云梯。", 
    "rhythmic": "菊花新"
  }, 
  {
    "author": "葛长庚", 
    "content": "宝鸭温香，诉丝城寸意。\n记当年事，闷本愁基。\n人间天上，只争得那些儿。\n吃禁持。\n却念九霄风味。\n清晨雁字。\n一句句在天如在纸。\n只得向风前，默默自喈惜。\n业债俱消，还未了、甚时已。", 
    "rhythmic": "菊花新"
  }, 
  {
    "author": "葛长庚", 
    "content": "念我东皇大帝儿。\n是操觚弄翰之职。\n飞落尘寰，似此度，算应希。\n向这里。\n安能便、策景御气。\n灰头土面、千河水。\n把我如何洗。\n纵便有铢衣，已失眉峰翠。", 
    "rhythmic": "菊花新"
  }, 
  {
    "author": "葛长庚", 
    "content": "弱水去蓬莱，四万八千里。\n远漠漠，俯仰天水青无际。\n鸟飞不到船去难，渺无依。\n翦锦字。\n云信待凭鸾翼。\n青芝素瀑，草舍儿、隐隐烟霞里。", 
    "rhythmic": "菊花新"
  }, 
  {
    "author": "葛长庚", 
    "content": "铜壶四水。\n寒生素被。\n夜迢迢，烟月熹微。\n池浸霜荷，槛竹响，井枫飞。\n宝枕潭无梦，念忡忡地。\n形留神往，镇日价、忘食应忘寐。\n省得起，都是天上仙家事。", 
    "rhythmic": "菊花新"
  }, 
  {
    "author": "葛长庚", 
    "content": "有个闷甚处，一向如痴醉。\n独倚住危阑，坐咬无名指。\n金鱼玉雁一从去，绝消息。\n念念怀天帝。\n密与冥契。\n晴霞照水。\n叹细草新蒲寒萋萋。\n对夕照，树色烟光相紫翠。\n花落莺啼。", 
    "rhythmic": "菊花新"
  }, 
  {
    "author": "葛长庚", 
    "content": "雪牖风轩度岁。\n时听芭蕉，雨声凄恻。\n情多易感，渐不觉鬓成丝。\n忽又成千古，诮如梦里。\n西山南浦尽秋意。\n一望芦花飞。\n有一点沙鸥，点破松梢翠。\n凄然念起。", 
    "rhythmic": "菊花新"
  }, 
  {
    "author": "葛长庚", 
    "content": "忽水远天长，笑把玉龙嘶。\n一声声，吹断寒云沧波里。\n幽愁暗恨，弄皓月，怨白日。\n问太虚不尚，则成休矣。\n云心鹤性，死也要冲霄，乘风去。\n分自有、终合仙飞。\n感古怀今聊把笔。", 
    "rhythmic": "菊花新"
  }, 
  {
    "author": "葛长庚", 
    "content": "阁山云冷风萧瑟。\n野猿啼罢蟾光白。\n听彻太清弦。\n断肠云水天。\n金陵君此去。\n秋入蒹葭浦。\n兴满即回辕。\n明年二月春。", 
    "rhythmic": "菩萨蛮"
  }, 
  {
    "author": "葛长庚", 
    "content": "春又去。\n愁杀一声杜宇。\n昨夜海棠无□□。\n晓来闻燕语。\n缥缈佳人何处。\n镇日愁肠万缕。\n千里无家归未得，春风知我苦。", 
    "rhythmic": "谒金门"
  }, 
  {
    "author": "葛长庚", 
    "content": "金液还丹诀，无中养就儿。\n别无他术，只要神水入华池。\n采取天真铅汞，片晌自然交媾，一点紫金脂。\n十月周天火，玉鼎产琼芝。\n你休痴，今说破，莫生疑。\n乾坤运用，大都不过坎和离。\n石里缘何怀玉，因甚珠藏蚌腹，借此显天机。\n何况妙中妙，未易与君知。", 
    "rhythmic": "水调歌头"
  }, 
  {
    "author": "葛长庚", 
    "content": "吃了几辛苦，学得这些儿。\n蓬头赤脚，街头巷尾打无为。\n都没蓑衣笠子，多少风烟雨雪，便是活阿鼻。\n一具骷髅骨，忍尽万千饥。\n头不梳，面不洗，且憨痴。\n自家屋里，黄金满地有谁知。\n这里一声惭愧，那里一声调数，满面笑嘻嘻。\n白鹤青云上，记取这般时。", 
    "rhythmic": "水调歌头"
  }, 
  {
    "author": "葛长庚", 
    "content": "有一修行法，不用问师傅。\n教君只是，饥来吃饭困来眠。\n何必移精运气，也莫行功打坐，但去净心田。\n终日无思虑，便是活神仙。\n不憨痴，不狡诈，不风颠。\n随缘饮啄，算来命也付之天。\n万事不由计较，造物主张得好，凡百任天然。\n世味只如此，拚做几千年。", 
    "rhythmic": "水调歌头"
  }, 
  {
    "author": "葛长庚", 
    "content": "一个清闲客，无事挂心头。\n包巾纸袄，单瓢只笠自逍遥。\n只把随身风月，便做自家受用，此外复何求。\n倒指两三载，行过百来州。\n百来州，云渺渺，水悠悠。\n水流云散，於今几度蓼花秋。\n一任乌飞兔走，我亦不知寒暑，万事总休休。\n问我金丹诀，石女跨泥牛。", 
    "rhythmic": "水调歌头"
  }, 
  {
    "author": "葛长庚", 
    "content": "不用寻神水，也莫问华池。\n黄芽白雪，算来总是假名之。\n只这坤牛乾马，便是离龙坎虎，不必更猜疑。\n药物无斤两，火候不须时。\n偃月炉，朱砂鼎，总皆非。\n真铅真汞不炼，之炼要何为。\n自己金公女，渐渐打成一块。\n胎息象婴儿。\n不信张平叔，你更问他谁。", 
    "rhythmic": "水调歌头"
  }, 
  {
    "author": "葛长庚", 
    "content": "要做神仙去，工夫譬似闲。\n一阳初动，玉炉起火炼还丹。\n捉住天魂地魄，不与龙腾虎跃，满鼎汞花乾。\n一任河车运，径路入泥丸。\n飞金精，采木液，过三关。\n金木间隔，如何上得玉京山。\n寻得曹溪路脉，便把华池神水，结就紫金团。\n免得饥寒了，天上即人间。", 
    "rhythmic": "水调歌头"
  }, 
  {
    "author": "葛长庚", 
    "content": "草涨一湖绿，天ぇ四山青。\n这千年里，几多兴废不容声。\n无分貂金佩玉，不梦歌钟食鼎，何处有车旌。\n便念旌阳剑，枉自染蛟腥。\n生诸葛，少马援，尚云萍。\n醉乡日月，飘然身世付刘伶。\n知道东门黄犬，不似西山白鹭，风月了平生。\n起来忽清啸，惊落夜潭星。", 
    "rhythmic": "水调歌头"
  }, 
  {
    "author": "葛长庚", 
    "content": "杜宇伤春去，蝴蝶喜风清。\n一犁梅雨，前村布谷正催耕。\n天际银蟾映水，谷口锦云横野，柳外乱蝉鸣。\n人在斜阳里，几点晚鸦声。\n采杨梅，摘卢橘，朱樱。\n奉陪诸友，今宵烂饮过三更。\n同入醉中天地，松竹森森翠幄，酣睡绿苔茵。\n起舞弄明月，天籁奏箫笙。", 
    "rhythmic": "水调歌头"
  }, 
  {
    "author": "葛长庚", 
    "content": "一个江湖客，万里水云身。\n鸟啼春去，烟光树色正黄昏。\n洞口寒泉漱石，岭外孤猿啸月，四顾寂无人。\n梦魂归碧落，泪眼看红尘。\n烟，风惨惨，暗消魂。\n南中诸友，而今何处问浮萍。\n青鸟不来松老，黄鹤何之石烂，叹世一伤神。\n回首南柯梦，静对北山云。", 
    "rhythmic": "水调歌头"
  }, 
  {
    "author": "葛长庚", 
    "content": "昔在虚皇府，被谪下人间。\n笑骑白鹤，醉吹铁笛落星湾。\n十二玉楼无梦，三十六天夜静，花雨洒琅。\n瑶台归未得，忍听洞中猿。\n也休休，无情绪，炼金丹。\n从来天上，神仙官府更严难。\n翻忆三千神女，齐唱霓裳一曲，月里舞青鸾。\n此恨凭谁诉，云满武夷山。", 
    "rhythmic": "水调歌头"
  }, 
  {
    "author": "葛长庚", 
    "content": "昔在虚皇府，啸咏紫云中。\n不知何事，误蒙天谪与公同。\n偶到金华洞口，忽见懒翁老子，挺挺众中龙。\n握手归仙隐，谈笑起天风。\n忽相逢，一转瞬，酒杯空。\n几时再会，唱赓词翰倒金锺。\n只恐武夷山里，千古猿啼鹤唳，未便蹑飞虹。\n公欲归仙去，我欲继公踪。", 
    "rhythmic": "水调歌头"
  }, 
  {
    "author": "葛长庚", 
    "content": "误触紫清帝，谪下汉山川。\n既来尘世，奇奇怪怪被人嫌。\n懒去蓬莱三岛，且看江南风月，一住数千年。\n天风自霄汉，吹到剑峰前。\n做些诗，吃些酒，放些颠。\n木精石怪，时时唤作地行仙。\n朝隐四山猿鹤，夜枕一天星斗，纸被裹云眠。\n梦为蝴蝶去，依约在三天。", 
    "rhythmic": "水调歌头"
  }, 
  {
    "author": "葛长庚", 
    "content": "一叶飞何处，天地起西风。\n夜来酒醒，月华千顷浸帘栊。\n塞外宾鸿来也，十里碧莲香满，泽国蓼花红。\n万象正萧爽，秋雨滴梧桐。\n钓台边，人把钓，兴何浓。\n吴江波上，烟寒水冷翦丹枫。\n光景暗中催去，览镜朱颜犹在，回首鹫巢空。\n铁笛一声晓，唤起玉渊龙。", 
    "rhythmic": "水调歌头"
  }, 
  {
    "author": "葛长庚", 
    "content": "江上春山远，山下暮云长。\n相留相送，时见双燕语风樯。\n满目飞花万点，回首故人千里，把酒沃愁肠。\n回雁峰前路，烟树正苍苍。\n漏声残，灯焰短，马蹄香。\n浮云飞絮，一身将影向潇湘。\n多少风前月下，逦天涯海角，魂梦亦凄凉。\n又是春将暮，无语对斜阳。", 
    "rhythmic": "水调歌头"
  }, 
  {
    "author": "葛长庚", 
    "content": "两鬓青丝发，双眼黑方瞳。\n人皆道是，昭庆一个老仙翁。\n暂别蓬莱弱水，自把星冠月帔，玉佩舞薰风。\n醉入桃源路，归去不知踪。\n举云，鸣铁笛，抚丝桐。\n满前剑弁森列，稽首捧金锺。\n挺挺松形鹤貌，任待桑田变海，宝鼎粒丹红。\n玉帝下明诏，独骑上瑶空。", 
    "rhythmic": "水调歌头"
  }, 
  {
    "author": "葛长庚", 
    "content": "忆昔秦时，中秋日、武夷九曲。\n烟寂寂、斜阳数尺，寒鸦枯木。\n三十六峰凝晓翠，一溪流水生秋绿。\n正满林、桂子散天香，飞金粟。\n神仙客，金丹熟。\n玉诏下，云生足。\n岩头新换骨，尚粘红肉。\n夜半月华明似昼，玉皇降辇铺淆。\n笑曾孙、回首幔亭前，空松竹。", 
    "rhythmic": "满江红"
  }, 
  {
    "author": "葛长庚", 
    "content": "昨夜娥，游洞府、醉归天阙。\n缘底事、玉簪坠地，水神不说。\n持向水晶宫里去，晓来捧出将饶舌。\n被薰风、吹作满天香，谁分别。\n芳而润，清且洁。\n白似玉，寒於雪。\n想玉皇後苑，应无此物。\n只得赋诗空赏叹，教人不敢轻攀折。\n笑李粗、梅瘦不如他，真奇绝。", 
    "rhythmic": "满江红"
  }, 
  {
    "author": "葛长庚", 
    "content": "树色冥，山烟暮、鸟归日落。\n凭阑处、眼空宇宙，心游碧落。\n古往今来天地里，人间那有扬州鹤。\n幸而今、天付与青山，甘寥寞。\n好花木，多岩壑。\n得萧散，耐淡泊。\n把他人比并，我还不错。\n一曲瑶琴知此意，从前心事都忘却。\n况新秋、不饮更何时，何时乐。", 
    "rhythmic": "满江红"
  }, 
  {
    "author": "葛长庚", 
    "content": "明日如今，我已是、天涯行客。\n相别後、麻姑山上，齐云亭侧。\n几个黄昏劳怅想，几宵皓月遥思忆。\n与二仙、不但此今生，皆畴昔。\n频到此，欢无极。\n今去也，来无的。\n念浪萍风絮，东西南北。\n七八年中相契密，三千里外来将息。\n怅金丹、未就玉天辽，还凄恻。", 
    "rhythmic": "满江红"
  }, 
  {
    "author": "葛长庚", 
    "content": "钧天高处，元自有、琼楼玉阙。\n又那更、九霞隐映，五云斗绝。\n八面玲珑光不夜，四围晃耀寒如月。\n有广寒、宫殿隐娥，冰壶洁。\n飘飘去，天风冽。\n星河外，花飞雪。\n见三千神女，尊前一阕。\n来到人间浑似梦，未能归去空悲咽。\n问仙都、此去几由旬，归心热。", 
    "rhythmic": "满江红"
  }, 
  {
    "author": "葛长庚", 
    "content": "豆蔻丁香，待则甚、如今休也。\n争知道、本来面目，风光洒洒。\n底事到头鸾凤侣，不如躲脱鸳鸯社。\n好说与、几个正迷人，休嗟讶。\n纱窗外，梅花下。\n酒醒也，教人怕。\n把翠云翦却，缁衣披挂。\n柳翠已参弥勒了，赵州要勘台山话。\n想而今、心似白芙蕖，无人画。", 
    "rhythmic": "满江红"
  }, 
  {
    "author": "葛长庚", 
    "content": "问苍江、旧盟鸥鹭。\n年来景物谁主。\n悠悠客鬓知何似，吹满西风尘土。\n浑未悟。\n漫自许。\n功名谈笑侯千户。\n春衫戏舞。\n怕三径都荒，一犁未把，猿鹤笑君误。\n君且住。\n未必心期尽负。\n江山秋事如许。\n月明风静苹花路。\n枕试听鸣橹。\n还又去。\n道唤取。\n陶泓要草归来赋。\n相思最苦。\n是野水连天，渔榔四处，蓑笠占烟雨。", 
    "rhythmic": "摸鱼儿"
  }, 
  {
    "author": "葛长庚", 
    "content": "雨肥梅、亭台初夏。\n昙花开向前夜。\n纯阳鹤会先三日，何处神仙降驾。\n知得也。\n□□是、西山彭抗来胎化。\n平生性野。\n自倒指今年，七旬有六，使节半天下。\n焚金兽，毋惜满斟玉。\n儿孙况又潇洒。\n公今骨相如松在，一掬精神堪画。\n於今且。\n□□炼、金丹成了为凭藉。\n归心莲社。\n便做得乃翁，年登八百，未是寿长者。", 
    "rhythmic": "摸鱼儿"
  }, 
  {
    "author": "葛长庚", 
    "content": "这身儿、从来业障。\n一生空自劳攘。\n生生死死皆如梦，更莫别生妄想。\n没伎俩。\n只管去、天台雁荡寻方广。\n几人不省。\n被妻子萦缠，生涯拘束，甘自归黄壤。\n世间事，一斤两个八两。\n问谁能去俯仰。\n道义重了轻富贵，却笑输回来往。\n休勉强。\n老先生、从来恬淡无妆幌。\n一声长啸，把拄杖横肩，草鞋贴脚，四海平如掌。", 
    "rhythmic": "摸鱼儿"
  }, 
  {
    "author": "葛长庚", 
    "content": "跨飞鸾、醉吹瑶笛，蓬莱知在何处。\n薰风飘散荷花露。\n梦觉已非帝所，忘归路。\n谁知道、人间别有神仙侣。\n身游枢府。\n奈诏入玉楼，猛骑箕尾，四海忆霖雨。\n问王母。\n天上桃红几度。\n蕊宫今是谁主。\n明年甲子从头数，春入鬟云鬓雾。\n如今去。\n是处里、福田都著黄金布。\n庭前玉树。\n看子早生孙，孙还生子，岁岁彩衣舞。", 
    "rhythmic": "摸鱼儿"
  }, 
  {
    "author": "葛长庚", 
    "content": "南枝漏泄，一点春光别。\n无蝶无蜂正霜雪。\n向竹梢疏处，瘦影横斜，真个是、潇洒冰肌玉骨。\n黄昏人静，踏碎阶前月。\n忍冻相看惜攀折。\n巡檐空索笑，似笑无言，夜悄悄、仙入寒风清冽。\n更那堪、画角恼幽人，又满地落英，愁肠万结。", 
    "rhythmic": "洞仙歌"
  }, 
  {
    "author": "葛长庚", 
    "content": "百雉城边，乱花深处，竹间一笑双清。\n天公解事，为我弄阴晴。\n雨过槐阴绿净，女墙外、杨柳丝轻。\n堪嗟惜，诗尤酒，镜里失青春。\n清和，如许在，莺莺燕燕，相与忘情。\n谪仙风度，命代万人英。\n游戏琴棋书画，人间世、别有方瀛。\n後，玄裳效舞，所欠董双成。", 
    "rhythmic": "满庭芳"
  }, 
  {
    "author": "葛长庚", 
    "content": "烟霄凝碧。\n问紫府清都，今夕何夕。\n桐阴下、幽情远，与秋无极。\n念陈迹、虎殿虬宫，记往事、龙箫凤笛。\n露华冷，蟾光白。\n云影净，天籁息。\n知得。\n是蓬莱不远，身无羽翼。\n广寒宫、舞彻霓裳，白玉台、歌罢瑶席。\n争不思下界，有人岑寂。\n羡博望、两泛仙槎，与曼倩、三偷蟠实。\n把丹鼎，暗融液。\n乘云气，醉挥斥。", 
    "rhythmic": "瑶台月"
  }, 
  {
    "author": "葛长庚", 
    "content": "懒散家风，清虚活计，与君说破。\n淡酒三杯，浓茶一碗，静处乾坤大。\n倚藤临水，步登山，白日只随缘过。\n自归来，曲肱隐几，但祗恁和衣卧。\n柴扉草户，包巾纸袄，未必有人似我。\n我醉还歌，我歌且舞，一恁憨痴好。\n绿水青山，清风明月，自有人间仙岛。\n且偎随、补破遮寒，烧火。", 
    "rhythmic": "永遇乐"
  }, 
  {
    "author": "葛长庚", 
    "content": "银月凄凉，绮霞明灭，秋色如此。\n露满清襟，风生衰鬓，夜已三更矣。\n寻思往事，千头万绪，回首诮如梦里。\n指烟霄，不如归去，不知今夕何夕。\n鹑衣百结，脂垢腻，犹是小蛮针指。\n对酒逢诗，高吟大笑，四海今谁似。\n荷亭竹阁，共风同月，此会今生能几。\n君须记，去来聚散，只□底是。", 
    "rhythmic": "永遇乐"
  }, 
  {
    "author": "葛长庚", 
    "content": "行到竹林头，探得梅花消息。\n冷蕊疏英如许，更无人知得。\n冰枯雪老岁年徂，俯仰自嗟惜。\n醉卧梅花影里，有何人相识。", 
    "rhythmic": "好事近"
  }, 
  {
    "author": "葛长庚", 
    "content": "何事雁来迟，独步秋园默默。\n莫恨桂花开尽，有菊花堪惜。\n回头顾影背斜阳，听西风萧瑟。\n无限诗情酒思，那早梅知得。", 
    "rhythmic": "好事近"
  }, 
  {
    "author": "葛长庚", 
    "content": "楼前凝望。\n见水满一溪，云满千嶂。\n将晚欲行无绪，欲眠无况。\n岩花涧草春无极，倚东风、忽然惆怅。\n淡烟飞过，幽禽叫断，远钟嘹亮。\n为底事、沈吟一晌。\n念只影飘浮，寸心虚旷。\n无限游丝落絮，此怀难状。\n江湖淮海行将遍，觉诗肠、酒胆超畅。\n一丘一壑归来，念我旧家天上。", 
    "rhythmic": "桂枝香"
  }, 
  {
    "author": "葛长庚", 
    "content": "夜月照千峰。\n影满荷池静袅风。\n明日今宵还感慨，梧桐。\n叶叶随云扬碧空。\n聚散与谁同。\n野鹤孤云有底踪。\n别处要知相忆处，无穷。\n总在青山夕照中。", 
    "rhythmic": "南乡子"
  }, 
  {
    "author": "葛长庚", 
    "content": "前度几相逢。\n此日游从乐不同。\n竹阁荷亭欢聚处，雍容。\n如在蓬莱第一宫。\n夜半月朦胧。\n秉烛东园风露中。\n明日匆匆还入浙，忡忡。\n却把音书寄远鸿。", 
    "rhythmic": "南乡子"
  }, 
  {
    "author": "葛长庚", 
    "content": "五羊安在。\n城市何曾改。\n十万人家圜，东亦海、西亦海。\n年年蒲涧会。", 
    "rhythmic": "霜天晓角"
  }, 
  {
    "author": "葛长庚", 
    "content": "且尽杯中酒。\n问平生、湖海心期，更如君否。\n渭树江云多少恨，离合古今非偶。\n更风雨、十常八九。\n长铗歌弹明月堕，对萧萧、客鬓闲携手。\n还怕折，渡头柳。\n小楼夜久微凉透。\n倚危阑、一池倒影，半空星斗。\n此会明年知何处，苹未秋风未久。\n漫输与、鹭朋鸥友。\n已办扁舟松江去，与鲈鱼、莼菜论交旧。\n因念此，重回首。", 
    "rhythmic": "贺新郎"
  }, 
  {
    "author": "葛长庚", 
    "content": "梦绕荷花国。\n遍□□、橘州柳市，芙蓉巷陌。\n桂社兰乡白苹里，月冷波寒之夕。\n有孤鹜、落霞知得。\n一鹤横空云漠漠，见梅梢、万粒真珠滴。\n犹未把，寒香惜。\n画楼何处吹瑶笛。\n便□□、酥颦玉笑，露松霜瘠。\n姑射真人游紫府，下戏三江七泽。\n此莫是、冰魂雪魄。\n半逐风飞半随水，半在枝、半落苍苔白。\n酒醒後，晓窗碧。", 
    "rhythmic": "贺新郎"
  }, 
  {
    "author": "葛长庚", 
    "content": "是雨还堪拾。\n道非花、又从帘外，受风吹入。\n扑落梅梢穿度竹，恐是鲛人诉泣。\n积至暮、萤光熠熠。\n色映万山迷远近，满空浮、似片应如粒。\n忘炼得，我双睫。\n吟肩耸处飞来急。\n故撩人、粘衣袖，嫩香堪。\n细听疑无伊复有，贪看一行一立。\n见僧舍、茶烟飘湿。\n天女不知维摩事，漫三千、世界缤纷集。\n是翦水、谁能及。", 
    "rhythmic": "贺新郎"
  }, 
  {
    "author": "葛长庚", 
    "content": "晓雾须收霁。\n牡丹花、如人半醉，抬头不起。\n雪炼作冰冰作水。\n十朵未开三四。\n又加以、风禁雨制。\n□是东吴春色盛，尽移根、换叶分黄紫。\n所贵者，称姚魏。\n其间一种尤姝丽。\n似佳人、素罗裙在，碧罗衫底。\n中有一花边两蕊。\n恰似妆成小字。\n看不足、如何可比。\n白玉杯将青玉绿，据晴香、暖艳还如此。\n微笑道，有些是。", 
    "rhythmic": "贺新郎"
  }, 
  {
    "author": "葛长庚", 
    "content": "飞尽桃花片。\n倚东风、高吟大啸，开怀消遣。\n芍药牡丹开未遍。\n不道韶华如电。\n无心向、小庭幽院。\n秉烛夜游虽不倦，奈一番、风雨花容变。\n春去也，无人见。\n何处莺莺啼不断。\n探後园、红稀翠减，青稠绿满。\n蝶在花间犹死恋。\n早有行人摇扇。\n故自要、与春为饯。\n笑指白云归去好，对夕阳、泻酒凭谁荐。\n柳深处，有双燕。", 
    "rhythmic": "贺新郎"
  }, 
  {
    "author": "葛长庚", 
    "content": "谓是无情者。\n又如何、临歧欲别，泪珠如洒。\n此去兰舟双桨急，两岸秋山似画。\n况已是、芙蓉开也。\n小立西风杨柳岸，觉衣单、略说些些话。\n重把我，袖儿把。\n小词做了和愁写。\n送将归、要相思处，月明今夜。\n客里不堪仍送客，平昔交游亦寡。\n况惨惨、苍梧之野。\n未可凄凉休哽咽，更明朝、後日才方罢。\n却默默，斜阳下。", 
    "rhythmic": "贺新郎"
  }, 
  {
    "author": "葛长庚", 
    "content": "风雨今如此。\n问行人、如何有得，许多儿泪。\n为探木犀开也未，只有芙蓉而已。\n九十日、秋光能几。\n千里送人须一别，却思量、我了思量你。\n去则是，住则是。\n归归我亦行行矣。\n便行行、不须回首，也休萦系。\n一似天边双鸣雁，一个飞从东际。\n那一个、又飞西际。\n毕竟人生都是梦，再相逢、除是青霄里。\n却共饮，却共醉。", 
    "rhythmic": "贺新郎"
  }, 
  {
    "author": "葛长庚", 
    "content": "露白天如洗。\n淡烟轻、疏林映带，远山横翠。\n对此情怀成甚也，云断小楼风细。\n独倚遍、画阑十二。\n花馆云窗成憔悴。\n听宾鸿、天外声嘹唳。\n但不过，闷而已。\n房栊深静难成寐。\n夜迢迢、银台绛蜡，伴人垂泪。\n巴得暂时朦胧地。\n还又匆匆惊起。\n漫自展、云间锦字。\n往後各收千张纸。\n念梦劳魂役空凝睇。\n终不负，骖鸾志。", 
    "rhythmic": "贺新郎"
  }, 
  {
    "author": "葛长庚", 
    "content": "醉见千山面。\n晚晴初、蝉声未了，鸟声尤远。\n知道仙人丹灶在，尚有陈灰犹暖。\n但只恐、松枯石烂。\n笑问年华应不换，又如何、洞里笙箫断。\n还念我，去归晚。\n千岩万壑猿啼遍。\n一思量、一回懊恨，一回泪眼。\n岂是自家无仙骨，尚被红尘牵绊。\n要分此、烟霞一半。\n当日朱仙和葛老，更老黄、亦合同萧散。\n上帝近，永容懒。", 
    "rhythmic": "贺新郎"
  }, 
  {
    "author": "葛长庚", 
    "content": "仙鹊梁银汉。\n见青原白鹭一点，秋光犹嫩。\n青鸟密传云外信，王母夜临香案。\n与河鼓、天孙为伴。\n太素真人乘此景，到芗城、即嗣胡忠简。\n南极上，星璀璨。\n松溪居士多词翰。\n是神仙风骨，元自无心仕宦。\n人道月卿临总饷，便合机廷揆馆。\n还又爱、山林萧散。\n玉女金钟萦暖响，指灵椿、仙鹤祈遐算。\n公自有，青精饭。", 
    "rhythmic": "贺新郎"
  }, 
  {
    "author": "葛长庚", 
    "content": "倏又西风起。\n这一年光景，早过三分之二。\n燕去鸿来何日了，多少世间心事。\n待则甚、功成名遂。\n枫叶荻花动凉思，又寻思、江上琵琶泪。\n还感慨，劳梦寐。\n愁来长是朝朝醉。\n划地成、宋玉伤感，三闾憔悴。\n况是凄凉寸心碎。\n目断水苍山翠。\n更送客、长亭分袂。\n阁皂山前梧桐雨，起风樯、露舶无穷意。\n君此去，趁秋霁。", 
    "rhythmic": "贺新郎"
  }, 
  {
    "author": "葛长庚", 
    "content": "一别蓬莱馆。\n看桑田成海，又见松枯石烂。\n目断虚皇无极处，安得殿头宣唤。\n指归路、钧天早晚。\n此去罡风三万里，但九霞、渺渺青云远。\n望不极，空泪眼。\n瑶池昔会群仙宴。\n此秋来、荻花枫叶，令人凄惋。\n满面朱尘那忍见，酒病花愁何限。\n知几度、春莺秋雁。\n从此飞神腾碧落，向清都、来往应无间。\n丹渐熟，骨将换。", 
    "rhythmic": "贺新郎"
  }, 
  {
    "author": "葛长庚", 
    "content": "遥想阳明洞。\n夜深时、猿啼鹤唳，露寒烟重。\n家在神霄归未得，十二玉楼无梦。\n梦里听、瑶琴三弄。\n醉卧长安人不识，晚秋天、此意西风共。\n黄金印，吾何用。\n云衢高策青鸾。\n把天书玉篆，留与世人崇奉。\n垂手入廛长是醉，醉则从教懵懂。\n那些子、凝然不动。\n一剑行空神鬼惧，金粟儿、日向丹田种。\n把得稳，任放纵。", 
    "rhythmic": "贺新郎"
  }, 
  {
    "author": "葛长庚", 
    "content": "万顷湖光绿。\n是处里、芙蓉金盏，木犀金粟。\n御飘飘行水谷，正是蟹香橙熟。\n山色似、风梳雨沐。\n携取阿娇命豪杰，过北山、疃处南山曲。\n寒烟淡，晴鸦浴。\n巨觥数引苍髭矗。\n便论诗说剑，人各有怀西北。\n两见西风客京国，多在红楼金屋。\n凝情处、落霞孤鹜。\n蒲柳凄凉今如许，问功名、志在何时足。\n更簪取，一枝菊。", 
    "rhythmic": "贺新郎"
  }, 
  {
    "author": "葛长庚", 
    "content": "极目神霄路。\n斗柄南、丹华翠景，红霞紫雾。\n手折琪花今似梦，十二楼台何处。\n犹记得、当时伴侣。\n东府西台知谁主，忆当时、自泻金瓶雨。\n人间事，等风絮。\n上皇赫赫雷霆主。\n我何缘、清都绛阙，遽成千古。\n白鹤青乌消息断，梦想鸾歌凤舞。\n应未得、翻身归去。\n业债须教还净尽，这一回、尝遍红尘苦。\n归举似，西王母。", 
    "rhythmic": "贺新郎"
  }, 
  {
    "author": "葛长庚", 
    "content": "昔在神霄府。\n是上皇娇惜，便自酣歌醉舞。\n来此人间不知岁，仍是酒龙诗虎。\n做弄得、襟情如许。\n俯仰红尘几今古。\n算风灯、泡沫无凭处。\n即有这，烟霄路。\n淮山浙岸潇湘浦。\n一寻思、柳亭枫驿，泪珠溅俎。\n此去何时又相会，离恨萦人如缕。\n更天也、愁人风雨。\n语燕啼莺莫相管，请各家、占取闲亭坞。\n人事尽，天上去。", 
    "rhythmic": "贺新郎"
  }, 
  {
    "author": "葛长庚", 
    "content": "倚剑西湖道。\n望弥漫、苍葭绿苇，翠芜青草。\n华表凄凉市朝古，极目暗伤怀抱。\n秋色与、芰荷俱老。\n桂棹兰舟聊遣兴，仗金风、吹使芙蓉破。\n柳阴里，堪少坐。\n衷肠底事君知那。\n要繁弦急管，又且沈酣则个。\n烟水冥茫黄叶断，嘹唳数声雁过。\n醉归去、山寒云暮。\n整日消闲镇来往，问城南、老树知渠麽。\n黄鹤氅，青纱帽。", 
    "rhythmic": "贺新郎"
  }, 
  {
    "author": "葛长庚", 
    "content": "风送寒蟾影。\n望银河、一轮皎洁，宛如金饼。\n料得故人千里共，使我寸心耿耿。\n浑无奈、天长夜永。\n万树萧森猿啸罢，觉水边、林下非人境。\n睡不著，酒方醒。\n芙蓉池馆梧桐井。\n悄不知、今夕何夕，寒光万顷。\n年少风流多感慨，况此良辰美景。\n须对此、大拼酩酊。\n满目新寒舞黄落，嗟此身、何事如萍梗。\n桂花下，露华冷。", 
    "rhythmic": "贺新郎"
  }, 
  {
    "author": "葛长庚", 
    "content": "俯仰天粘水。\n尽□□、山河大地，光涵表里。\n一夜春风搜万象，檐外雨声不已。\n到晓来、六花靡靡。\n瑶树琪林寒彻骨，知谁家、娇女慵梳洗。\n且捏个，小狮子。\n琼楼架就东皇喜。\n□□使、玉龙战罢，柳绵飞起。\n千古佳人诗句在，一任如盐似米。\n君试看、岩头溪底。\n刹刹尘尘银世界，记当年、曾赴瑶池会。\n玉清境，还如此。", 
    "rhythmic": "贺新郎"
  }, 
  {
    "author": "葛长庚", 
    "content": "银汉千丝雨。\n被东风作恶，吹落满空柳絮。\n恰自江南消息断，才此六花飞舞。\n最好是、鹅毛鹤羽。\n万顷平田三尺玉，月明中、不见沙头鹭。\n苍烟里，一渔父。\n鹊桥半夜寒云妒。\n到晓来、千岩万壑，了无认处。\n极目四方银世界，五凤楼前如许。\n应自感、伤心凝伫。\n人在神霄玉清府，小狮儿、捏就无佳句。\n骑汗漫，好归去。", 
    "rhythmic": "贺新郎"
  }, 
  {
    "author": "葛长庚", 
    "content": "月插青螺髻。\n柳梢头、夕阳荏苒，西风摇曳。\n数粒苍山粘远汉，树色烟光紫翠。\n飞骑气、半醒半醉。\n剑跨秋空磨星斗，指琼童、不得鸣金辔。\n恐惊动，紫清帝。\n浮云飞度蓬莱水。\n忆山中、松寒露冷，猿啼鹤唳。\n家在武夷岩谷里，一亩烟霞活计。\n叹拈指、人生百岁。\n兰畹芝田几今古，洞门前、小鹿衔花戏。\n不知有，人间世。", 
    "rhythmic": "贺新郎"
  }, 
  {
    "author": "葛长庚", 
    "content": "静看春容瘦。\n未清明、荼シ避席，蔷薇出昼。\n花里流莺骂桃李，似与东风管句。\n怕虚度、兰亭时候。\n我也别来天上夕，向年时、感叹湖山旧。\n旧日事，君知否。\n玉皇驾出清都晓。\n就御前、三千神女，指麾八九。\n化作花神下人世，如把粉团搦就。\n又一似、玉盘在手。\n莫是蕊珠亲付属，教小心、劝我杯儿酒。\n也只得，为陪笑。", 
    "rhythmic": "贺新郎"
  }, 
  {
    "author": "葛长庚", 
    "content": "极目飙尘表。\n醉酣时、楼中起舞，楼前舒啸。\n坐见四山烟雾散，是处落花啼鸟。\n忽惊下、九天星斗。\n双鹤飞来风露爽，一声声、清唳苍松杪。\n奈对景，不酾酒。\n旧家三点蓬莱小。\n有琼台双阙，长是香花缭绕。\n铁笛夜吹金剑吼，恨此瀛洲路杳。\n知几度、琪林春老。\n闲倚朱阑思昨梦，对江山、感慨无人晓。\n但千里，月华皎。", 
    "rhythmic": "贺新郎"
  }, 
  {
    "author": "葛长庚", 
    "content": "一夜清寒，千红晓粲，春不曾知。\n细看如何，醉时西子，睡底杨妃。\n尽皆蜀种垂丝。\n晴日暖、薰成锦围。\n说与东风，也须爱惜，且莫吹飞。", 
    "rhythmic": "柳梢青"
  }, 
  {
    "author": "葛长庚", 
    "content": "鹤使南翔。\n词珍翰绮，谊暖情香。\n如在琼台，梦回初饮，月液云浆。\n风吹芦叶冥茫。\n夕照外、山高水长。\n遥想东楼，琪花玉树，梅影昏黄。", 
    "rhythmic": "柳梢青"
  }, 
  {
    "author": "葛长庚", 
    "content": "五马风流，销金帐暖，药玉船宽。\n放下荷囊，携来铜虎，又举熊幡。\n棠阴已接三山。\n此列郡、彼食大藩。\n柳雪萦旗，东风拦马，父老争看。", 
    "rhythmic": "柳梢青"
  }, 
  {
    "author": "葛长庚", 
    "content": "剑倚青天笛倚楼。\n云影悠悠。\n鹤影悠悠。\n好同携手上瀛洲。\n身在阎浮。\n业在阎浮。\n一段红云绿树愁。\n今也休休。\n古也休休。\n夕阳西去水东流。", 
    "rhythmic": "一剪梅・一翦梅"
  }, 
  {
    "author": "葛长庚", 
    "content": "苹花零乱秋亭暮。\n篱落江村路。\n棹歌摇曳钓船归。\n搅碎清风千顷、碧琉璃。\n山衔初月明疏柳。\n平野垂星斗。\n莫辞沈醉伴孤吟。\n他日江南江北、两关心。", 
    "rhythmic": "虞美人"
  }, 
  {
    "author": "葛长庚", 
    "content": "淡烟凝翠锁寒芜。\n斜阳挂碧梧。\n沙头三两雁相呼。\n萧萧风卷芦。\n何处笛，一声孤。\n岸边人钓鱼。\n快帆一夜泊桐庐。\n问人沽酒无。", 
    "rhythmic": "阮郎归"
  }, 
  {
    "author": "葛长庚", 
    "content": "思量世事，几千般翻覆，是非多少。\n随分随缘天地里，心与江山不老。\n道在天先，神游物外，自有长生宝。\n洞门无锁，悄无一个人到。\n一条柱杖横肩，芒鞋紧峭，正风清月好。\n惊觉百年浑似梦，空被利名萦绕。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "孤村篱落，玉亭亭、为问何其清瘦。\n欲语还愁谁索笑，临水嫣然自照。\n甘受凄凉，不求识赏，风致何高妙。\n松挨竹拶，更堪霜雪。\n争奈终是冰肌，也过了几个，晴昏雨晓。\n冷艳寒香空自惜，後夜山高月小。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "当初误触，紫微君、谪下神霄玉府。\n醉後骑龙吹铁笛，酒醒不知何处。\n绛阙寥寥，红尘扰扰，老泪滂如雨。\n人间天上，桑田沧海如许。\n遥想十二楼前，琪花开已遍，鸾歌鹤舞。\n梦到三天还又落，愁听空中箫鼓。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "寄言天上，石麒麟、化作人间英物。\n醉拥诗兵驱笔阵，百万词锋退壁。\n世事空花，赏心泥絮，一点红炉雪。\n识时务者，当今惟有俊杰。\n我本浩气天成，才逢知已，便又清狂发。\n富贵於我如浮云，且看云生云灭。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "罗浮山下，正秋高气爽，凄凉风物。\n瘦落丹枫飞紫翠，峭拔青山石壁。\n客鬓萧疏，诗肠清苦，病骨如冰雪。\n怒髯铁立，有怀不下三杰。\n袖里宝剑生寒，中宵起舞，引酒清歌发。\n襟曲屡兴猿鹤梦，坐看月痕生灭。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "旧家宋玉，是何人、偏到秋来凄惨。\n细雨疏风天气冷，离别令人销黯。\n樯燕飞归，岸花吹送，自是生怀感。\n挑灯酌酒，平生明目张胆。\n二十年在江湖，枫亭柳驿，往事都曾览。\n胸次可吞云梦九，也没尘埃一糁。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "海天秋老，夜凄清、坐对香温金鸭。\n听得寒蝉声断续，一似离歌相答。\n鸿雁初来，骅骝欲去，永夜烧红蜡。\n不须别酒，有时亦呷一呷。\n丈夫南北东西，何天不可，鸣剑雄开匣。\n岂特东湖徐孺子，下得陈蕃之榻。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "道人於世，已忘情、尚更区区饯别。\n栖碧先生辞蕙帐，夜夜猿声凄切。\n剑上星寒，琴中风惨，眉宇飞黄色。\n一杯判袂，出门烟水空阔。\n我今流落江南，朝朝还暮暮，千愁万结。\n那更荻花枫叶景，又见长亭短驿。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "桃花开尽，正溪南溪北，春风春雨。\n寒食清明都过了，愁杀一声杜宇。\n醉跨蹇驴，踏翻芳草，满满斟鹦鹉。\n游仙梦觉，不知身在何处。\n因甚青鸟不来，一年春事，拈指都如许。\n人在白云流水外，多少莺啼燕语。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "汉江北泻，下长淮、洗尽胸中今古。\n楼橹横波征雁远，谁见鱼龙夜舞。\n鹦鹉洲云，凤凰池月，付与沙头鹭。\n功名何处，年年惟见春絮。\n非不豪似周瑜，壮如黄祖，亦随秋风度。\n野草闲花无限数，渺在西山南浦。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "绿菏十里吐秋香，湖水掌平如镜。\n日落云收天似洗，况又月明风静。\n露逼葭蒲，烟迷菱芡，缩尽寒鸦颈。\n两枝画桨，柳阴浓处乘兴。\n遥想和靖东坡，当年曾胜赏，一觞一咏。\n是则湖山常不老，前辈风流去尽。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "多才夸李白，美貌说潘安。\n一朝成万古，又徒闲。\n如何猛省，心地种仙蟠。\n堪叹人间事，泡沫风灯，阿谁肯做飞仙。\n莫思量、骏马与高轩。\n快乐任天然。\n最坚似松柏、更凋残。", 
    "rhythmic": "促拍满路花"
  }, 
  {
    "author": "葛长庚", 
    "content": "满洞苔钱。\n买断风烟。\n笑桃花流落晴川。\n石楼高处，夜夜啼猿。\n看二更云，三更月，四更天。\n细草如毡。\n独枕空拳。\n与山糜、野鹿同眠。", 
    "rhythmic": "行香子"
  }, 
  {
    "author": "葛长庚", 
    "content": "倚危亭。\n恨如芳草，萋萋划尽还生。\n念柳外青鸾去後，洞中白鹤归来，恍然暗惊。\n吾家渺在瑶京。\n夜月一帘花影，春风十里松鸣。\n奈昨梦、前尘渐随流水，凤箫歌杳，水长天远，那堪片片飞霞弄晚，丝丝细雨笼晴。", 
    "rhythmic": "八六子"
  }, 
  {
    "author": "葛长庚", 
    "content": "潇洒江梅，似玉妆珠缀，密蕊疏枝。\n霜风应是，不许蝶近蜂欺。\n嫣然自笑，与山矾、共水仙期。\n还亦有，青松翠竹，同今凛冽年时。\n何事向人如恨，带苍苔，半倚临水荒篱。\n孤山嫩寒放晓，尚忆前诗。", 
    "rhythmic": "汉宫春"
  }, 
  {
    "author": "葛长庚", 
    "content": "云散雨初晴，蝉噪林逾静。\n古寺敲钟暮掩门，灯映琉璃影。\n浩气镇长存，昨梦还重省。\n独倚阑干啸一声，毛发萧萧冷。", 
    "rhythmic": "卜算子"
  }, 
  {
    "author": "葛长庚", 
    "content": "古寺枕空山，楼上昏钟静。\n饥鼠偷灯尾蘸油，悄悄无人影。\n长剑匣中鸣，今古深思省。\n此夕行藏独倚楼，风雨凄凄冷。", 
    "rhythmic": "卜算子"
  }, 
  {
    "author": "葛长庚", 
    "content": "渔火海边明，烟锁千山静。\n独坐僧窗夜未央，寂寞孤灯影。\n感慨辄兴怀，往事无人省。\n江汉飘浮二十年，一枕西风冷。", 
    "rhythmic": "卜算子"
  }, 
  {
    "author": "葛长庚", 
    "content": "雨过山花向晚香。\n烟丝空翠柳微茫。\n旧家丹灶何人葛，今日帘泉阿姥黄。\n犀角枕，象牙床。\n椰心织簟昼生凉。\n杯行无算何曾醉，不觉罗浮日月长。", 
    "rhythmic": "鹧鸪天"
  }, 
  {
    "author": "葛长庚", 
    "content": "西畔双松百尺长。\n当时亲自见刘王。\n山前今日莲花水，往者将军洗马塘。\n南粤路，汉宫墙。\n晚风历历说兴亡。\n摩挲东晋苍苔灶，细说仙翁炼药方。", 
    "rhythmic": "鹧鸪天"
  }, 
  {
    "author": "葛长庚", 
    "content": "翠幄张天见未曾。\n驼峰鹅掌出庖烹。\n醉酣浑是迷天地，但见尊前万点星。\n人似玉，酒如饧。\n果盘簇不知名。\n东风吹我三山下，如在神霄上帝庭。", 
    "rhythmic": "鹧鸪天"
  }, 
  {
    "author": "葛长庚", 
    "content": "冷雨疏风凉漠漠。\n云去云来，万里秋阴薄。\n笑倚玉阑呼白鹤。\n烟笼素月青天角。\n竹影松声浑似昨。\n醉胆如天，谁道词源涸。\n满地苍苔霜叶落。\n今宵不饮何时乐。", 
    "rhythmic": "蝶恋花"
  }, 
  {
    "author": "葛长庚", 
    "content": "绿暗红稀春已暮。\n燕子衔泥，飞入谁家去。\n柳絮欲停风不住。\n杜鹃声里山无数。\n白马青衫无定据。\n好底林泉，信脚随缘寓。\n拼却此生心已许。\n一川风月聊为主。", 
    "rhythmic": "蝶恋花"
  }, 
  {
    "author": "葛长庚", 
    "content": "楼上风光都占断。\n楼下风光，还许诗人管。\n管领风光谁是伴。\n一堤杨柳开青眼。\n波面琉璃花影乱。\n玉笋持杯，画舸歌声颤。\n醉里寻春春不见。\n夕阳芳草连天远。", 
    "rhythmic": "蝶恋花"
  }, 
  {
    "author": "葛长庚", 
    "content": "碎梅花一断肠。\n送斜阳。\n风烟缥缈月微茫。\n又昏黄。\n平野寒芜何处断，接天长。", 
    "rhythmic": "杨柳枝"
  }, 
  {
    "author": "葛长庚", 
    "content": "要做神仙，炼丹工夫，譬之似闲。\n耽姹女乘龙，金公御虎，玉炉火炽，土釜灰寒。\n铅里藏银，砂中取汞，神水华池上下间。\n山田内，有一条径路，直透泥丸。\n一声雷震山。\n真橐龠、飞冲夹脊关。\n见白雪漫天，黄芽满地，龟蛇缭绕，乌兔掀翻。\n自古乾坤，这些离坎，九转烹煎结大还。\n灵丹就，未飞升上阙，且在人寰。", 
    "rhythmic": "沁园春"
  }, 
  {
    "author": "葛长庚", 
    "content": "土釜温温火，橐龠动春雷。\n三田升降，一条径路属灵台。\n自有真龙真虎，和合天然铅汞，赤子结真胎。\n水里捉明月，心地觉花开。\n一转功，三十日，九旬来。\n抽添气候，炼成白血换骷骸。\n四象五形聚会，只在一方凝结，方寸绝纤埃。\n人在泥丸上，归路入蓬莱。", 
    "rhythmic": "水调歌头"
  }, 
  {
    "author": "葛长庚", 
    "content": "一个奇男子，万象落心胸。\n学书学剑，两般都没个成功。\n要去披缁学佛，首下一拳轻快，打破太虚空。\n末後生华发，再拜玉清翁。\n二十年，空挫过，只飘蓬。\n这回归去，武夷山下第三峰。\n住我旧时庵子，碗水把柴升米，活火煮教浓。\n笑指归时路，弱水海之东。", 
    "rhythmic": "水调歌头"
  }, 
  {
    "author": "葛长庚", 
    "content": "苦苦谁知苦，难难也是难。\n寻思访道，不知行过几重山。\n吃尽风雨，那见霜凝雪冻，饥了又添寒。\n满眼无人问，何处扣玄关。\n好因缘，传口诀，炼金丹。\n街头巷尾，无言暗地自生欢。\n虽是蓬头垢面，今已九旬来地，尚且是童颜。\n未下飞升诏，且受这清闲。", 
    "rhythmic": "水调歌头"
  }, 
  {
    "author": "葛长庚", 
    "content": "天下云游客，气味偶相投。\n暂时相聚，忽然云散水空流。\n饱饫闽中风月，又爱浙间山水，杖屦且逍遥。\n太上包中下，只得个无忧。\n是和非，名与利，一时休。\n自家醒了，不成得恁地埋头。\n任是南州北郡，不问大张小李，过此便相留。\n且吃随缘饭，莫作俗人愁。", 
    "rhythmic": "水调歌头"
  }, 
  {
    "author": "葛长庚", 
    "content": "未遇明师者，日夜苦忧惊。\n及乎遇了，得些口诀又忘情。\n可惜蹉跎过了，不念精衰气竭，碌碌度平生。\n何不回头看，下手采来烹。\n天下人，知得者，不能行。\n可怜埋没，如何恁地不惺惺。\n只见口头说著，方寸都无些子，只管看丹经。\n地狱门开了，急急办前程。", 
    "rhythmic": "水调歌头"
  }, 
  {
    "author": "葛长庚", 
    "content": "堪笑廛中客，都总是迷流。\n冤家缠缚，算来不是你风流。\n不解去寻活路，只是担枷负锁，不肯放教休。\n三万六千日，受尽百年忧。\n得人身，休蹉过，急须修。\n乌飞兔走刹那，又是死临头。\n只这眼前快乐，难免无常两字，何似出尘囚。\n炼就金丹去，万劫自逍遥。", 
    "rhythmic": "水调歌头"
  }, 
  {
    "author": "葛长庚", 
    "content": "广寒宫里，散天花、点点空中柳絮。\n是处楼台皆似玉，半夜风声不住。\n万里盐城，千家珠瓦，无认蓬莱处。\n但呼童、且去探梅花，攀那树。\n垂帘未敢掀开，狮儿初捏就，佳人偷觑。\n溪畔渔翁蓑又重，几点沙鸥无语。\n竹折庭前，松僵路畔，满目都如许。\n问要晴，更待积痕消，须无雨。", 
    "rhythmic": "念奴娇"
  }, 
  {
    "author": "葛长庚", 
    "content": "鼎用乾坤，药须乌兔，恁时方炼金丹。\n水中虎吼，火里赤龙蟠。\n况是兑铅震汞，自元谷、上至泥丸。\n些儿事，坎离复垢，返老作童颜。\n五行，全四象，不调停火候，间断如闲。\n六天罡所指，玉出山。\n不动纤毫云雨，顷刻处、直透三关。\n黄庭内，一阳来复，丹就片时间。", 
    "rhythmic": "满庭芳"
  }, 
  {
    "author": "葛长庚", 
    "content": "两种汞铅，黄婆感合，如如真虎真龙。\n周年造化，蹙在片时中。\n炉里温温种子，玄珠象、气透三宫。\n金木处，炼成赤水，白血自流通。\n无中。\n胎已兆，见龟蛇乌兔，恍惚相逢。\n但坎离既济，复垢交融。\n了得真空命脉，天地里、万物春风。\n阴阳外，天然夫妇，一点便成功。", 
    "rhythmic": "满庭芳"
  }, 
  {
    "author": "葛长庚", 
    "content": "因看斗柄，运周天、顿悟神仙妙诀。\n一点真阳生坎位，点却离宫之缺。\n造物无声，水中起火，妙在虚危穴。\n今年冬至，梅花依旧凝雪。\n先圣此日闭关，不通来往，皆为群生设。\n物物□含生育意，正在子初亥末。", 
    "rhythmic": "酹江月・念奴娇"
  }, 
  {
    "author": "葛长庚", 
    "content": "阴阳内感相交结。\n有铅汞、分八卦罗列。\n金鼎炼黄芽，正一阳时节。\n子後午前方进火，向玉炉、烹成白雪。\n通彻。\n这玄关、深奥难轻泄。\n因师指诀幽微，把金丹大药，将来分说。\n捉住虎龙精，自然日月。\n造化天机人怎晓，换俗骨、永无魔折。", 
    "rhythmic": "珍珠帘・真珠帘"
  }, 
  {
    "author": "刘克庄", 
    "content": "胜处可宫，平处可田，泉土尤甘美。\n深复深，路绝住人稀。\n有人兮、盘旋於此。\n送子归。\n是他隐居求志。\n是要明主媒当世。\n嗟此意谁论，其言甚壮，孔颜犹有遗旨。\n大丈夫之被遇於时。\n入则坐庙朝出旗麾。\n列屋名姬，夹道武夫，满前才子。\n噫。\n有命存焉，吾非恶此而逃之。\n富贵人所欲，如之何、幸而致。\n向茂树堪休，清泉可濯，谷中别有闲天地。\n况脍细於丝，蕨甜似蜜，采於山，钓於水。\n大丈夫不遇之所为。\n唐处士、依稀是吾师。\n觉山林、尊如朝市。\n五侯门下宾客，扰扰趋形势。", 
    "rhythmic": "哨遍"
  }, 
  {
    "author": "刘克庄", 
    "content": "维摩病起，兀坐等枯株。\n清晨里，谁来问，是文殊。\n遣名姝。\n夺尽群花色，浴才出，酲初解，千万态，娇无力，困相扶。\n绝代佳人，不入金张室，却访吾庐。\n对茶铛禅榻，笑杀此翁。\n珠髻金壶。\n始消渠。\n忆承平日，繁华事，修成谱，写成图。\n奇绝甚，欧公记，蔡公书。\n古来无。\n一自京华隔，问姚魏、竟何如。\n多应是，彩云散，劫灰馀。\n野鹿衔将花去，休回首、河洛丘墟。", 
    "rhythmic": "六州歌头"
  }, 
  {
    "author": "刘克庄", 
    "content": "敕使竟空反，公不出梅关。\n当年玉座记忆，仄席问平安。\n羽扇尉佗城上，野服仙游阁下，辽鹤几时还。\n赖有蜀耆旧，健笔与书丹。\n青油士，珠履客，各凋残。\n四方蹙蹙靡骋，独此尚宽闲。\n丞相祠堂何处，太傅石碑堕泪，木老瀑泉寒。\n往者不可作，置酒且登山。", 
    "rhythmic": "水调歌头"
  }, 
  {
    "author": "刘克庄", 
    "content": "遣作岭头使，似戍玉门关。\n来时送者，举酒珍重祝身安。\n街畔小儿拍笑，马上是翁矍铄，头与璧俱还。\n何处得仙诀，发白颊犹丹。\n屋茅破，篱菊瘦，架签残。\n老夫自计甚审，忙定不如闲。\n客难扬雄拓落，友笑王良来往，面汗背芒寒。\n再拜谢不敏，早晚乞还山。", 
    "rhythmic": "水调歌头"
  }, 
  {
    "author": "刘克庄", 
    "content": "老子颇更事，打透利名关。\n百年扰扰于役，何异入槐安。\n梦里偶然得意，醒後才堪发笑，蚁穴驾车还。\n恰佩南柯印，彷佛毂曾丹。\n客未散，日初，酒犹残。\n向来幻境安在，回首总成闲。\n莫问浮云起灭，且跨刚风游戏，露冷玉箫寒。\n寄语抱朴子，候我石楼山。", 
    "rhythmic": "水调歌头"
  }, 
  {
    "author": "刘克庄", 
    "content": "半世惯歧路，不怕唱阳关。\n朝来印绶解去，今夕枕初安。\n莫是散场优孟，又似下棚傀儡，脱了戏衫还。\n老去事多忘，公莫笑师丹。\n笔端花，胸中锦，两消残。\n江湖水草空旷，何必养天闲。\n久苦诸君共事，更尽一杯别酒，风露夜深寒。\n回首行乐地，明日隔云山。", 
    "rhythmic": "水调歌头"
  }, 
  {
    "author": "刘克庄", 
    "content": "落日几呼渡，佳夕每留关。\n有时来照清浅，鬓云似潘安。\n一曲亲蒙君赐，两岸更无人迹，惟见鹭飞还。\n隙地欠栽接，蕉荔杂黄丹。\n柳全疏，松尚幼，怕摧残。\n旁人笑我痴计，管钥费防闲。\n翁意在乎林壑，客亦知夫水月，满腹贮清寒。\n赋咏差有愧，赤壁与滁山。", 
    "rhythmic": "水调歌头"
  }, 
  {
    "author": "刘克庄", 
    "content": "羯虏问周鼎，柱史出秦关。\n苦求句漏，何意身世远差安。\n不见鸢堕水，时有飞鸿遵渚，乐此久忘还。\n采药寓言耳，胸次有灵丹。\n钓游处，榕叶暗，荻花残。\n自翁仙後千载，输与水鸥闲。\n我读内篇未竟，忽被急符驱去，洞闭白云寒。\n回首愧幽子，隐约海中山。", 
    "rhythmic": "水调歌头"
  }, 
  {
    "author": "刘克庄", 
    "content": "怪事广寒殿，此夕不开关。\n林间乌鹊相贺，暂得一枝安。\n只在浮云深处，谁驾长风挟取，明镜忽飞还。\n玉兔呼不应，难觅臼中丹。\n酒行深，歌听彻，笛吹残。\n嫦娥老去孤另，离别匹如闲。\n待得银盘擎出，只怕玉峰醉倒，衰病不禁寒。\n卿去我欲睡，孤负此湖山。", 
    "rhythmic": "水调歌头"
  }, 
  {
    "author": "刘克庄", 
    "content": "老年有奇事，天放两中秋。\n使君飞榭千尺，缥缈见麟洲。\n景物东徐城上，岁月北征诗里，圆缺几时休。\n俯仰慨今昔，惟酒可浇愁。\n风露高，河汉澹，素光流。\n贾胡野老相庆，四海十分收。\n竞看娥金镜，争信仙人玉斧，费了一番修。\n衰晚笔无力，谁伴赋黄楼。", 
    "rhythmic": "水调歌头"
  }, 
  {
    "author": "刘克庄", 
    "content": "岁晚太玄草，深悔赋长杨。\n向来户外之屦，已饱各飞扬。\n阁上青藜安在，院里金莲去矣，且爱短檠光。\n衰懒倦宾客，谁访老任棠。\n叹时人，怜黠小，笑鲐黄。\n汝曹变灭臭腐，侬底愈芬香。\n苦羡阿龙则甚，学取幼安亦可，坐穴几藜床。\n零落雁行小，敢不举君觞。", 
    "rhythmic": "水调歌头"
  }, 
  {
    "author": "刘克庄", 
    "content": "何处相逢，登宝钗楼，访铜雀台。\n唤厨人斫就，东溟鲸脍，圉人呈罢，西极龙媒。\n天下英雄，使君与操，馀子谁堪共酒杯。\n车千两，载燕南赵北，剑客奇才。\n饮酣画鼓如雷。\n谁信被晨鸡轻唤回。\n叹年光过尽，功名未立，书生老去，机会方来。\n使李将军，遇高皇帝，万户侯何足道哉。\n披衣起，但凄凉感旧，慷慨生哀。", 
    "rhythmic": "沁园春"
  }, 
  {
    "author": "刘克庄", 
    "content": "岁暮天寒，一剑飘然，幅巾布裘。\n尽缘云鸟道，跻攀绝顶，拍天鲸浸，笑傲中流。\n畴昔奇君，紫髯铁面，生子当如孙仲谋。\n争知道，向中年犹未，建节封侯。\n南来万里何求。\n因感慨桥公成远游。\n叹名姬骏马，都成昨梦，只鸡斗酒，谁吊新丘。\n天地无情，功名有命，千古英雄只麽休。\n平生客，独羊昙一个，洒泪西州。", 
    "rhythmic": "沁园春"
  }, 
  {
    "author": "刘克庄", 
    "content": "我羡君归，一路秋风，芙蓉木犀。\n想慈颜望久，灵乌乍噪，新眉画就，郎马频嘶。\n忙脱征衫，快呼斗酒，细为家人说建溪。\n争知道，这中年怀抱，最怕分携。\n丈夫南北东西。\n应笑杀离筵粉泪啼。\n怅佳人来未，碧云冉冉，王孙去後，芳草萋萋。\n明日相思，山重水复，古道人稀茅店鸡。\n元龙老，有高楼百尺，谁共登梯。", 
    "rhythmic": "沁园春"
  }, 
  {
    "author": "刘克庄", 
    "content": "一卷阴符，二石硬弓，百斤宝刀。\n更玉花骢喷，鸣鞭电抹，乌丝阑展，醉墨龙跳。\n牛角书生，虬髯豪客，谈笑皆堪折简招。\n依稀记，曾请缨系粤，草檄征辽。\n当年目视云霄。\n谁信道凄凉今折腰。\n怅燕然未勒，南归草草，长安不见，北望迢迢。\n老去胸中，有些磊块，歌罢犹须著酒浇。\n休休也，但帽边鬓改，镜里颜凋。", 
    "rhythmic": "沁园春"
  }, 
  {
    "author": "刘克庄", 
    "content": "我梦见君，戴飞霞冠，著宫锦袍。\n与牧之高会，齐山诗酒，谪仙同载，采石风涛。\n万卷星罗，千篇电扫，肯学穷儿事楚骚。\n掀髯啸，有鱼龙鼓舞，狐兔悲嗥。\n英雄埋没蓬蒿。\n谁摸索当年刘与曹。\n叹事机易失，功名难偶，诛茅西崦，种秫东皋。\n栅有鸡豚，庭无羔雁，道是先生索价高。\n人间窄，待相期海上，共摘蟠桃。", 
    "rhythmic": "沁园春"
  }, 
  {
    "author": "刘克庄", 
    "content": "有个头陀，形等枯株，心犹死灰。\n幸春山笋贱，无人争吃，夜炉芋美，与客同煨。\n何处花，忽相导引，莫是天宫迎赴斋。\n又疑道，向毗耶城里，讲席初开。\n这边尚自徘徊。\n笑那里纷纷早见猜。\n有尊神奋杵，拳粗似钵，名缁竖拂，喝猛如雷。\n老子无能，山僧不会，谁误檀那举请哉。\n山中去，便百千亿劫，休下山来。", 
    "rhythmic": "沁园春"
  }, 
  {
    "author": "刘克庄", 
    "content": "我所思兮，延陵季子，别来九春。\n笑是非浮论，白衣苍狗，文章定价，秋月华星。\n独步岷峨，後身坡颍，何必荀家有二仁。\n中朝里，看叔兮衮斧，伯也丝纶。\n洛中曾识机云。\n记玉立堂堂九尺身。\n叹苕溪渔艇，幽人孤往，雁山马鬣，吊客谁经。\n宣室厘残，玄都花谢，回首旧游存几人。\n新腔美，堪洗空恩怨，唤起交情。", 
    "rhythmic": "沁园春"
  }, 
  {
    "author": "刘克庄", 
    "content": "莫羡渠侬，白玉成楼，黄金筑台。\n也不消颠怪，骑被发，谁能委曲，令鸠为媒。\n鬓有二毛，袖闲双手，只了持螯与把杯。\n公过矣，赏陈登豪气，杜牧粗才。\n便烦问讯张雷。\n甚斗宿无光剑不回。\n想阁中鸣佩，时携客去，壁间悬榻，近有谁来。\n撤我虎皮，让君牛耳，谁道两贤相厄哉。\n中年後，向歌阑易感，乐极生哀。", 
    "rhythmic": "沁园春"
  }, 
  {
    "author": "刘克庄", 
    "content": "辽鹤重来，不见繁华，只见凋残。\n甚都无人咏，何郎诗句，也无人报，书记平安。\n闾里俱非，江山略是，纵有高楼莫倚栏。\n沈吟处，但萤飞草际，雁起芦间。\n不辞露宿风餐。\n怕万里归来双鬓斑。\n算这边赢得，黑貂裘敞，那边输了，翡翠衾寒。\n檄草流传，吟笺倚阁，开到琼花亦懒看。\n君记取，向中州差乐，塞地无欢。", 
    "rhythmic": "沁园春"
  }, 
  {
    "author": "刘克庄", 
    "content": "华发萧萧，归碧鸡坊，出金马门。\n把一枝色笔，掷还郭璞，些儿残锦，回乞天孙。\n永免朝参，更无宣锁，送老三家水竹村。\n休休也，任巫阳来下，未易招魂。\n茅檐安得庖阍。\n倩便了沽来酒满樽。\n叹角巾东路，吾寻初服，上书北阙，子漫危言。\n漏院霜靴，火城雪辔，得似先生败絮温。\n安危事，付布衣融泰，鼎足膺蕃。", 
    "rhythmic": "沁园春"
  }, 
  {
    "author": "刘克庄", 
    "content": "载籍以来，於宇宙间，有功者谁。\n自唐尧咨禹，水行由地，宗周微管，夏变为夷。\n谢傅棋边，莱公骰畔，淝水澶渊送捷旗。\n天不偶，生堂堂国老，真太平基。\n雅怀厌倦台司。\n新天子殷勤留帝师。\n向朝堂衮绣，万羊非泰，湖山绦褐，两鹤相随。\n寿过溪，德如淇澳，进了丹书作抑诗。\n蒯缑客，愿年年岁岁，来献新词。", 
    "rhythmic": "沁园春"
  }, 
  {
    "author": "刘克庄", 
    "content": "驯於蹇驴，清於赐驹，我行尔从。\n幸柴车堪驾，何惭韩众，药苗可采，长伴庞公。\n野涧泉甘，阳坡草暖，有柏叶松枝充短供。\n修梦想，去游灵囿沼，入望夷宫。\n与夸夺子争雄。\n生与死未知谁手中。\n况嗾獒者众，放人少，大将触网，小亦伤弓。\n风月和柔，山林深密，折角何如且养茸。\n二虫喜，各衔花拜跪，来寿樗翁。", 
    "rhythmic": "沁园春"
  }, 
  {
    "author": "刘克庄", 
    "content": "剥啄谁欤，户外一宾，布衣麻鞋。\n有舌端雄辨，机锋破的，袖中行卷，锦绣成堆。\n阍启上宾，侬观诸老，个主人公喜挽推。\n怎奈向，今十分衰飒，非昔形骸。\n阍言宾怒如雷。\n因底事朱门晏未开。\n假使汝主公，做他将相，懒迎揖客，紧闭翘材。\n病叟惭惶，尊官宁耐，待铁拐先生旋出来。\n宾性急，怀生毛名纸，兴尽而回。", 
    "rhythmic": "沁园春"
  }, 
  {
    "author": "刘克庄", 
    "content": "老子衰颓，晚与亲朋，约法三章。\n有谈除目者，勒回车马，谈时事者，麾出门墙。\n已挂衣冠，怕言轩冕，犯令先当举罚觞。\n书尺里，但平安二字，多少深长。\n溪翁苦未相忘。\n我今有双鱼烦寄将。\n道荒芜羞对，宫中莲烛，昏花难映，阁上藜光。\n闻庙瑟音，识关雎乱，诗学专门尽不妨。\n百年後，尚庶几申白，不数韦康。", 
    "rhythmic": "沁园春"
  }, 
  {
    "author": "刘克庄", 
    "content": "天造梅花，有许孤高，有许芬芳。\n似湘娥凝望，敛君山黛，明妃远嫁，作汉宫妆。\n冷艳谁知，素标难亵，又似夷齐饿首阳。\n幽雅意，纵写之缣楮，未得毫芒。\n曾经诸老平章。\n只一个孤山说影香。\n便诏书存问，漫招处士，节旄落尽，早屈中郎。\n日暮天寒，山空月堕，茅舍清於白玉堂。\n宁淡杀，不敢凭羌笛，告诉凄凉。", 
    "rhythmic": "沁园春"
  }, 
  {
    "author": "刘克庄", 
    "content": "畴昔遭逢，薰殿之琴，清庙之璋。\n谢锦袍打扮，佯狂太白，黄冠结裹，老大知章。\n种杏仙人，看桃君子，得似篱边嗅晚香。\n从人笑，笑安车迎晚，只履归忙。\n後身定作班扬。\n彼撼树蚍蜉不自量。\n偶有时戏笔，官奴藏去，有时醉坠，宗武扶将。\n永别鸾，已盟猿鹤，肯学周出草堂。\n从人笑，我韩公齿豁，张镐眉苍。", 
    "rhythmic": "沁园春"
  }, 
  {
    "author": "刘克庄", 
    "content": "惭愧清朝，罢贡包茅，住发牙璋。\n便羊裘归去，难留严子，牛衣病卧，肯泣王章。\n畴昔忧天，如今怀土，田舍鸡肥社酒香。\n甘雨足，且免扶锄苦，免踏车忙。\n先生少拟荀扬。\n晚自觉才衰可斗量。\n甚都无白凤，飞来玄草，亦无紫气，下烛干将。\n待得新亭，倒持手版，何似抽还政事堂。\n荣与辱，算到头由我，不属苍苍。", 
    "rhythmic": "沁园春"
  }, 
  {
    "author": "刘克庄", 
    "content": "吉梦维何，男子之祥，载弄之璋。\n嗟我辰安在，斯文後死，力侔元气，手抉天章。\n学稼田荒，炼丹灶壤，稽首南华一瓣香。\n休休也，免王良友笑，屑往来忙。\n浮名斗挹箕扬。\n世岂有明珠百斛量。\n叹种来瑶草，年深未熟，挑成锦字，道远难将。\n迁转不行，形容尽变，盍改称呼号瞎堂。\n遗弓远，怆帝乡云白，禹会山苍。", 
    "rhythmic": "沁园春"
  }, 
  {
    "author": "刘克庄", 
    "content": "余少之时，赋如仲宣，檄如孔璋。\n也曾观万舞，铺陈商颂，曾闻九奏，制作尧章。\n抖擞空囊，存留谏笏，犹带虚皇案畔香。\n今归矣，省听鸡骑马，趁早朝忙。\n榻前密启明扬。\n宰物者方持玉尺量。\n元未尝弃汝，自云耄及，无宁寿我，或者天将。\n富有图书，贫无钗泽，不似安昌列後堂。\n新腔好，任伊川看见，非亵穹苍。", 
    "rhythmic": "沁园春"
  }, 
  {
    "author": "刘克庄", 
    "content": "昔卧龙公，北走曹瞒，西克刘璋。\n看沙头八阵，百神呵护，渭滨一表，三代文章。\n绝笑渠侬，平生奸伪，死未忘情履与香。\n筹笔处，遣子丹引去，仲达奔忙。\n纷纷跋扈飞扬。\n这老子高深未易量。\n但纶巾指授，关河震动，灵旗征讨，夷汉宾将。\n到得市朝，变为陵谷，千载尝丞相堂。\n锦城外，有啭鹂音好，古柏皮苍。", 
    "rhythmic": "沁园春"
  }, 
  {
    "author": "刘克庄", 
    "content": "少工艺文，朱丝练弦，黄流在璋。\n值虞廷戛击，箫韶之乐，周王寿考，追琢其章。\n汾水雁飞，鼎湖龙远，魂返今无异域香。\n浮生短，更两轮屋角，来去荒忙。\n人言八十鹰扬。\n笑千岁如何尺捶量。\n但负图龟马，藏之为宝，舐丹鸡犬，去不能将。\n友鲁申公，师浮丘伯，尚可教书村学堂。\n投老泪，瞻越山紫翠，陵树青苍。", 
    "rhythmic": "沁园春"
  }, 
  {
    "author": "刘克庄", 
    "content": "安得奇材，颈系单于，首提子璋。\n便做些功业，胜穷措大，聚萤武子，吞凤君章。\n笑杀竖儒，错翻故纸，屈马何曾有艳香。\n榆塞外，恰枣红时候，想羽书忙。\n腰钱骑鹤维扬。\n分表事谁能预测量。\n叹防身一剑，壮图落，建侯万里，老境相将。\n读枕函书，宝家藏笏，免使他人笑弗堂。\n吾衰矣，虽尚存右臂，不解擎苍。", 
    "rhythmic": "沁园春"
  }, 
  {
    "author": "刘克庄", 
    "content": "帝赐玄圭，臣妾潘衡，奴隶侯璋。\n因封还除目，见鬼质，窜涂贽卷，取怨奇章。\n肯比寒儒，自夸秘宝，十袭庭寸许香。\n下岩石，要朝朝磨试，不论闲忙。\n何须狗监揄扬。\n这衡尺曾经圣手量。\n纵埋之地下，居然光怪，栖之梁上，亦恐偷将。\n蓬户无人，花村有犬，添几重茅覆野堂。\n交游少，约文房四友，泛浩摩苍。", 
    "rhythmic": "沁园春"
  }, 
  {
    "author": "刘克庄", 
    "content": "历事三朝，觐而执圭，祭而裸璋。\n更宫莲引入，视淮南草，御屏录了，露会稽章。\n贪膜外荣，遗身後臭，晔也平生漫传香。\n颜发改，独丹基无恙，事在休忙。\n曹丘生莫游扬。\n这瞎汉还曾自配量。\n已化为胡蝶，穿花栩栩，懒陪鹭，佩玉锵锵。\n机蹉面前，钟闻饭後，我上堂时众下堂。\n从前错，欲区区手援，天下黔苍。", 
    "rhythmic": "沁园春"
  }, 
  {
    "author": "刘克庄", 
    "content": "莫信人言，虺不如熊，瓦不如璋。\n为孟坚补史，班昭才学，中郎传业，蔡琰词章。\n尽洗铅华，亦无璎珞，犹带檀国里香。\n笑贫女，尚寒机轧轧，催嫁衣忙。\n好逑不数潘杨。\n占梦者曾言大秤量。\n待银河浪静，金针穿了，蓝桥路近，玉杵携将。\n倩似凝之，媲如道韫，帘卷燕飞王谢堂。\n恁时节，看孙皆朱紫，翁未皤苍。", 
    "rhythmic": "沁园春"
  }, 
  {
    "author": "刘克庄", 
    "content": "青女初晴，向丑梢枯干，幻出妍姿。\n休烦苑史翦彩，别有神司。\n东皇太乙，敕瑶姬、淡傅胭脂。\n还似得、华清汤暖，薄绡半卸冰肌。\n应笑楚宫痴绝，略施朱则个，便妒蛾眉。\n唐人更无籍在，浪比红儿。", 
    "rhythmic": "汉宫春"
  }, 
  {
    "author": "刘克庄", 
    "content": "多谢句芒，露十分春信，一种仙姿。\n主人领客卜夜，也唤分司。\n天葩国艳，几曾烦、薄粉浓脂。\n微似有，酒潮玉颊，更无粟起香肌。\n犹记老婆年少，爱斜簪宝髻，浅印红眉。\n回头笑他桃杏，太赤些儿。", 
    "rhythmic": "汉宫春"
  }, 
  {
    "author": "刘克庄", 
    "content": "酷爱名花，本不贪妖艳，惟赏幽姿。\n乌台旧案累汝，牵惹随司。\n冰层雪积，独伊家、点绛凝脂。\n应冷笑，海棠醉睡，牡丹未免丰肌。\n舞殿歌台此际，各新涂妆额，别画宫眉。\n那知有人淡泊，不识虫儿。", 
    "rhythmic": "汉宫春"
  }, 
  {
    "author": "刘克庄", 
    "content": "墙角残红，恍徐娘虽老，尚有丰姿。\n纷纶绛节导从，不要街司。\n随波万点，似阿房、漂出残脂。\n休懊恼，丹铅褪尽，本来冰雪为肌。\n老子平生心铁，被色香牵动，愁上双眉。\n且祝东风小缓，沥酒芒儿。", 
    "rhythmic": "汉宫春"
  }, 
  {
    "author": "刘克庄", 
    "content": "京辇相逢，忆茂陵临御，俱诣天官。\n绛纱玉斧咫尺，先引头班。\n桃花满观，与贞元、朝士同看。\n归骑晚，春城笳吹，冶游侵晓方还。\n回首龙髯何在，漫共谈前事，泪洒桥山。\n谁怜白头柱史，独出函关。", 
    "rhythmic": "汉宫春"
  }, 
  {
    "author": "刘克庄", 
    "content": "老子今年，忽七旬加七，饱阅炎凉。\n夜窗犹坐书案，点勘偏旁。\n浮荣膜外，这些儿、感谢苍苍。\n试看取，名园甲第，主人几个还乡。\n淇澳溪二叟，向王朝抑抑，牧野洋洋。\n申公被蒲轮算，来议明堂。", 
    "rhythmic": "汉宫春"
  }, 
  {
    "author": "刘克庄", 
    "content": "此老先生，尚不留东阁，肯博西凉。\n我侬争敢，来近思旷之旁。\n朱颜未改，绝胜如、蔡义张苍。\n元自有，安丹灶地，何须求白云乡。\n欲缀小词称寿，□譬如河伯，观海洋。\n遥知垂弧甲第，置酒华堂。", 
    "rhythmic": "汉宫春"
  }, 
  {
    "author": "刘克庄", 
    "content": "吉语西来，已衮归行阙，册拜头厅。\n唐家岂可，一日轻去玄龄。\n洛英蜀客，老成人、几半朝廷。\n但管取，三边无警，活他百万生灵。\n槐第安排敕设，有藕如船大，有枣如瓶。\n瑶环瑜珥绕席，个个宁馨。", 
    "rhythmic": "汉宫春"
  }, 
  {
    "author": "刘克庄", 
    "content": "公似寒梅，向层冰积雪，越样清奇。\n仙溪前辈相望，可比方谁。\n百篇剀切，似君谟、又似当时。\n更正简，相君颛面，崇清老子庞眉。\n未可卷怀袖手，续平泉庄记，绿野堂诗。\n苦言譬如食榄，回味方思。", 
    "rhythmic": "汉宫春"
  }, 
  {
    "author": "刘克庄", 
    "content": "谢病归来，便文殊相问，懒下禅床。\n雀罗晨有剥啄，颠倒衣裳。\n袖中贽卷，原夫辈、安敢争强。\n若不是，子期苗裔，也应通谱元常。\n村叟鸡鸣籁动，更休烦箫管，自协宫商。\n酒边唤回柳七，压倒秦郎。", 
    "rhythmic": "汉宫春"
  }, 
  {
    "author": "刘克庄", 
    "content": "绕篱寻菊，菊犹迟、舍北芙蓉浑未。\n却是小山丛桂里，一夜天香飘坠。\n约束奴兵，丁宁稚子，莫扫青苔砌。\n风高露冷，倚栏疑匪人世。\n客有载酒过余，朗吟招隐，洗尽悲秋意。\n白发长官穷似虱，刚被天公调戏。\n遍地堆金，满空雨粟，不济渊明事。\n残英剩馥，明朝犹可同醉。", 
    "rhythmic": "念奴娇"
  }, 
  {
    "author": "刘克庄", 
    "content": "老夫白首，尚儿嬉、废圃一番料理。\n餐饮落英并坠露，重把离骚拈起。\n野艳幽香，深黄浅白，占断西风里。\n飞来双蝶，绕丛欲去还止。\n尝试诠次群芳，梅花差可，伯仲之间耳。\n佛说诸天金色界，未必庄严如此。\n尚友灵均，定交元亮，结好天随子。\n篱边坡下，一杯聊泛霜蕊。", 
    "rhythmic": "念奴娇"
  }, 
  {
    "author": "刘克庄", 
    "content": "比如去岁前年，今朝差觉门庭静。\n玉轴锦标无一首，知道先生远佞。\n假使文殊，携诸菩萨，来问维摩病。\n无花堪散，亦无香积斋衬。\n回首雪浪惊心，黄茅过顶，瘴毒如炊甑。\n山鬼海神俱长者，饶得书生穷命。\n不慕飞仙，不贪成佛，不要钻天令。\n年年今日，白头母子家庆。", 
    "rhythmic": "念奴娇"
  }, 
  {
    "author": "刘克庄", 
    "content": "卯君来处，与眉州仙子，依稀同日。\n一自前朝龚蔡後，颇觉壶山岑寂。\n谁料端平，继居遗补，复有斯人出。\n幅巾林下，姓名玉座长忆。\n须信谄语尤甘，忠言最苦，橄榄何如蜜。\n诸老萧疏星欲晓，留取南都铁壁。\n洛社自佳，镜湖虽好，莫问君王乞。\n年年岁岁，大家同做真率。", 
    "rhythmic": "念奴娇"
  }, 
  {
    "author": "刘克庄", 
    "content": "禁中张宴，苦留公、未许归寻初服。\n千载君臣鱼有水，不比严光文叔。\n火德中天，客星一夕，草草聊同宿。\n重来凝碧，依然赓载相属。\n过眼夸夺纷纷，浮云野马，几度棋翻局。\n客话凤池三入事，洗耳湖光一曲。\n伯始泉荒，稚圃冷，占断西风菊。\n年年岁岁，金英常泛芳。", 
    "rhythmic": "念奴娇"
  }, 
  {
    "author": "刘克庄", 
    "content": "素馨茉莉，向炎天、别有一般标致。\n淡妆绰约堪□□，导引海山大士。\n从者谁欤，青藜阁下，汉卯金之子。\n云阶月地，夜深凉意如水。\n客又疑这仙翁，唐玄都观里，咏桃花底。\n且赌樽前身见在，休管汉唐时事。\n坡颍归迟，机云发早，得似侬兄弟。\n屦来户外，但言二叟犹醉。", 
    "rhythmic": "念奴娇"
  }, 
  {
    "author": "刘克庄", 
    "content": "天风浩动，扫残暑、推上一轮圆魄。\n爱举眉山公旧话，与客泛舟赤壁。\n一自奎星，去朝帝所，叹洞箫声息。\n空馀二赋，至今凄动金石。\n长记诗境平生，诗豪酒圣，亦自仙中谪。\n畴昔停桡追欢处，忍听邻人吹笛。\n董相林荒，贺公湖在，俯仰成陈迹。\n两翁已矣，年年孤负今夕。", 
    "rhythmic": "念奴娇"
  }, 
  {
    "author": "刘克庄", 
    "content": "少时独步词场，引弦百发无虚矢。\n岁晚却蒙体力，世业工修鞋底。\n曾裂白麻，曾涂墨敕，谪堕俄徵起。\n鼎湖龙去，老臣何以堪此。\n回首当日遭逢，譬如春梦，误入华胥里。\n推枕黄粱犹未熟，封拜几王侯矣。\n似瓮中蛇，似蕉中鹿，又似槐中蚁。\n先人书在，尚堪追补遗史。", 
    "rhythmic": "念奴娇"
  }, 
  {
    "author": "刘克庄", 
    "content": "此翁双手，顿闲处、且把香篝笼袖。\n西掖北门辞不要，肯要南柯太守。\n小小亭台，些些竹木，何必灵和柳。\n地行仙里，合推侬做班首。\n取次著绝交书，续归田录，谁掣先生肘。\n莫遣朝衣梅醭了，留祝南山之寿。\n苍妓上厅，老僧封院，得似樗庵叟。\n虚名身後，生前且一杯酒。", 
    "rhythmic": "念奴娇"
  }, 
  {
    "author": "刘克庄", 
    "content": "梦中忘却，已闲退、谏草犹藏怀袖。\n文不会、铺张粉饰，武又安能战守。\n秃似葫芦，辣於姜桂，衰飒同蒲柳。\n没安顿处，不如归去丘首。\n岁晚筋力都非，任空花眩眼，枯杨生肘。\n客举前修三数个，待与刘君为寿。\n或号憨郎，或称钝汉，或自呼聱叟。\n一篇齐物，读时咽以卮酒。", 
    "rhythmic": "念奴娇"
  }, 
  {
    "author": "刘克庄", 
    "content": "戏衫抛了，下棚去、谁笑郭郎长袖。\n小小草庵无宝贝，何必神呵鬼守。\n黄奶篝灯，青奴拂榻，莫要他桃柳。\n客来问字，此翁高卧摇首。\n彷佛曾子当年，商歌满屋，衣不完衿肘。\n混沌若教休凿窍，巧历安知其寿。\n文叔故人，仲华几个，输与羊裘叟。\n浮生如寄，切身之物惟酒。", 
    "rhythmic": "念奴娇"
  }, 
  {
    "author": "刘克庄", 
    "content": "老逢初度，小儿女、盘问翁翁年纪。\n屈指先贤，彷佛似，当日申公归邸。\n跛子形骸，瞎堂顶相，更折当门齿。\n麒麟阁上，定无人物如此。\n追忆太白知章，自骑鲸去後，酒徒无几。\n恶客相寻，道先生、清晓中酲慵起。\n不袖青蛇，不骑黄鹤，混迹红尘里。\n彭聃安在，吾师淇澳君子。", 
    "rhythmic": "念奴娇"
  }, 
  {
    "author": "刘克庄", 
    "content": "并游英俊，从头数、富贵消磨谁纪。\n道眼看来，叹人生如寄，家如旅邸。\n教婢羹藜，课奴种韭，聊诳残牙齿。\n草堂绵，百年栖托於此。\n岁晚笔秃无花，探怀中残锦，翦裁馀几。\n腰脚顽麻，赐他灵寿杖，也难扶起。\n离绝交游，变更名姓，日暮空山里。\n老儋复出，不知谁氏之子。", 
    "rhythmic": "念奴娇"
  }, 
  {
    "author": "刘克庄", 
    "content": "四朝遗老，须眉白、巧历不知其纪。\n真唤九重为座主，肯谒侯门王邸。\n晚会耆英，未论爵德，乡曲无如齿。\n酒酣度曲，妙音久不闻此。\n堪叹化鹤重来，但累累华表，旧人存几。\n散尽黄金，留箧中团扇，怕秋风起。\n结绮歌阑，披香宴悄，放出深宫里。\n颠毛虽秃，尚堪封管城子。", 
    "rhythmic": "念奴娇"
  }, 
  {
    "author": "刘克庄", 
    "content": "太丘晚节，把家事、一切传他谌纪。\n业已休休，又谁解露绶，会稽郡邸。\n张丈殷兄，阮生朱老，相与为唇齿。\n酒楼犹记，谪仙尝醉於此。\n一二耆旧贻书，新来强健否，问年今几。\n谢傅当时，却因个甚，抛了东山起。\n对局含，闻筝堕泪，围在愁城里。\n吾评晋士，不如归去来子。", 
    "rhythmic": "念奴娇"
  }, 
  {
    "author": "刘克庄", 
    "content": "隆乾间事，两翁有、手泽遗编曾纪。\n余掌兰台修纂到，景定初开忠邸。\n起复麻，奋涂归笔，嚼碎张巡齿。\n德音犹在，非卿何足语此。\n老来兹事都休，问门前宾客，今朝来几。\n达汝空函，投伊大瓮内，谁曾提起。\n丹汞灰飞，黄粱炊熟，跳出槐宫里。\n儿童不识，秃翁定是谁子。", 
    "rhythmic": "念奴娇"
  }, 
  {
    "author": "刘克庄", 
    "content": "轮云世故，千万态、过眼谁能殚纪。\n只履携归消许急，日暮行人问邸。\n麝以脐灾，绒为尾累，焚象都因齿。\n後之览者，亦将有感於此。\n检点洛下同盟，萧疏甚，白发戴花人几。\n一觉，笑仆家越石，闻鸡而起。\n颜发俱非，头皮犹在，胜捉来官里。\n俗间俚耳，未曾闻这腔子。", 
    "rhythmic": "念奴娇"
  }, 
  {
    "author": "刘克庄", 
    "content": "自填曲子，自歌之、岂是行家官样。\n眼瞎背驼方引去，羞杀陈搏种放。\n摺起残编，寄声太乙，不必烦藜杖。\n陈人束阁，让他来者居上。\n安乐值几多钱，且幅巾绦褐，准云台象。\n长扇矮壶山南北，忘却晓随天仗。\n六逸七贤，五更三老，元不论资望。\n香山误矣，渔翁何减为相。", 
    "rhythmic": "念奴娇"
  }, 
  {
    "author": "刘克庄", 
    "content": "小孙盘问翁翁，今朝怎不陈弧矢。\n翁道暮年惟只眼，不比六根全底。\n常日谈玄，馀龄守黑，赤眚从何起。\n鬓须雪白，可堪委顿如此。\n心知病有根苗，短檠吹了，世界朦胧里。\n纵有金篦能去翳，不敢复囊萤矣。\n但愿从今，疾行如鹿，更细书如蚁。\n都无用处，留他教传麟史。", 
    "rhythmic": "念奴娇"
  }, 
  {
    "author": "刘克庄", 
    "content": "旁人嘲我。\n甚鬓毛都秃，齿牙频堕。\n不记是、何代何年，尽元熙宁，侬常喑麽。\n退下驴儿，今老矣、岂堪推磨。\n要挂冠神武，几番说了，这回真个。\n亲朋纷纷来贺。\n况弟兄对榻，儿女团坐。\n愿世世、相守茅檐，便宰相时来，二郎休作。", 
    "rhythmic": "解连环"
  }, 
  {
    "author": "刘克庄", 
    "content": "揆余初度。\n笑汝曹绯绿，乃翁苍素。\n一甲子、带水拖泥，今岁谢君恩，放还山去。\n政事堂中，把手版、分明抽付。\n向门前客道，老子出游，人不知处。\n小车万花引路。\n又谁能记得，观里千树。\n老冉冉、欢意阑珊，纵桃叶多情，难唤同渡。", 
    "rhythmic": "解连环"
  }, 
  {
    "author": "刘克庄", 
    "content": "悬弧之旦。\n忆争骑竹马，各怀金弹。\n恨岁月、去我堂堂，向酒畔愁生，镜中颜换。\n灶壤丹飞，慢追悔、邺侯婚宦。\n已发心忏悔，免去猴冠，卸下麟楦。\n依稀仆家铁汉。\n虽未梢老寿，初节魔难。\n幸闻早、省了柳枝，更送了朝云，尘念俱断。", 
    "rhythmic": "解连环"
  }, 
  {
    "author": "刘克庄", 
    "content": "左弧悬了。\n把柴门闩定，悄无人到。\n惭傀得、一二亲朋，□□□□□，温存枯槁。\n玉轴银钩，撺掇我、比溪老。\n乏琼琚可报，惟有声声，司马称好。\n卷收绒鞯锦袄。\n且行拾遗穗，醉藉芳草。\n做一个、物外闲人，省山重担擎，天大烦恼。", 
    "rhythmic": "解连环"
  }, 
  {
    "author": "刘克庄", 
    "content": "瀛洲真学士，为底事、在红尘。\n为语触宫围，沈香亭里，谪仙人。\n为亲近君侧者，见万言策子刘。\n为是尚方请剑，汉廷多惮朱云。\n君言往事勿重陈。\n且斗酒边身。\n也不会区区，算他甲子，记甚庚寅。", 
    "rhythmic": "木兰花慢"
  }, 
  {
    "author": "刘克庄", 
    "content": "病翁将耳顺，牙齿落、鬓毛疏。\n也惭愧君恩，放还田舍，免诣公车。\n儿时某丘某水，到如今、老矣可樵渔。\n宝马华轩无分，蹇驴破帽如初。\n俘名箕斗竟成虚。\n磨折总因渠。\n帝锡余别号，江湖聱叟，山泽仙。", 
    "rhythmic": "木兰花慢"
  }, 
  {
    "author": "刘克庄", 
    "content": "古人吾不见，君莫是、郑当时。\n更筑就山房，躬耕谷口，名动京师。\n诸公任他衮衮，与杜陵野老共襟期。\n有客至门先喜，得钱沽酒何疑。\n昔年连辔柳边归。\n陈迹恍难追。\n况种桃道士，看花君子，回首皆非。", 
    "rhythmic": "木兰花慢"
  }, 
  {
    "author": "刘克庄", 
    "content": "水亭凝望久，期不至、拟还差。\n隔翠幌银屏，新眉初画，半面犹遮。\n须臾淡烟薄霭，被西风扫不留些。\n失了白衣苍狗，夺回雪兔金蟆。\n乘云径到玉皇家。\n人世鼓三挝。\n试自判此生，更看几度，小住为佳。", 
    "rhythmic": "木兰花慢"
  }, 
  {
    "author": "刘克庄", 
    "content": "海滨蓑笠叟，驼背曲、鹤形。\n定不是凡人，古来贤哲，多隐於渔。\n任公子、龙伯氏，思量来岛大上钩鱼。\n又说巨鳌吞饵，牵翻员峤方壶。\n溪老子雪眉须。\n肘後有丹书。\n被西伯载归，营丘茅土，牧野檀车。", 
    "rhythmic": "木兰花慢"
  }, 
  {
    "author": "刘克庄", 
    "content": "郡人元未识，新太守、定何如。\n待说向诸贤，西桥人物，个个清。\n相将下车许久，但凝香之乐一些无。\n残漏几筹视事，浓油一盏观书。\n旁人徒见两轮朱。\n玉色未尝腴。\n有无穷阴骘，三农衣食，万衲钟鱼。", 
    "rhythmic": "木兰花慢"
  }, 
  {
    "author": "刘克庄", 
    "content": "新来衰态见，书懒读，镜休看。\n笑量窄才悭，卷无警策，杯有留残。\n思量减些年甲，怎奈何、须与鬓难瞒。\n假使诏催上道，不如敕放还山。\n数年前乞挂衣冠。\n耄矣尚盘桓。\n且行歌拾穗，未应天上，解胜人间。", 
    "rhythmic": "木兰花慢"
  }, 
  {
    "author": "刘克庄", 
    "content": "维摩居士室，晨有鹊、噪檐声。\n排闼者谁欤，冶容服，宝髻珠璎。\n疑是毗耶城里，那天魔、变作散花人。\n姑射神仙雪艳，开元妃子春酲。\n延第一次西京。\n姚魏是知名。\n向欧九记中，思公屏上，描画难成。", 
    "rhythmic": "木兰花慢"
  }, 
  {
    "author": "刘克庄", 
    "content": "怪新年、倚楼看镜，清狂浑不如旧。\n暮云千里伤心处，那更乱蝉疏柳。\n凝望久。\n怆故国，百年陵阙谁回首。\n功名大谬。\n叹采药名山，读书精舍，此计几时就。\n封侯事，久矣输人妙手。\n沧洲聊作渔叟。\n高冠长剑浑闲物，世上切身惟酒。\n千载後。\n君试看，拔山扛鼎俱乌有。\n英雄骨朽。\n问顾曲周郎，而今还解，来听小词否。", 
    "rhythmic": "摸鱼儿"
  }, 
  {
    "author": "刘克庄", 
    "content": "甚春来、冷烟凄雨，朝朝迟了芳信。\n蓦然作暖晴三日，又觉万姝娇困。\n霜点鬓。\n潘令老，年年不带看花分。\n才情减尽。\n怅玉局飞仙，石湖绝笔，孤负这风韵。\n倾城色，懊恼佳人薄命。\n墙头岑寂谁问。\n东风日暮无聊赖，吹得胭脂成粉。\n君细认。\n花共酒，古来二事天尤吝。\n年光去迅。\n漫绿叶成阴，青苔满地，做得异时恨。", 
    "rhythmic": "摸鱼儿"
  }, 
  {
    "author": "刘克庄", 
    "content": "便披蓑、荷锄归去，何须身著宫锦。\n与谁共话桑麻事，朱老阮生尤稔。\n筛样饼。\n瓮样茧，长须赤脚供樵饪。\n清流浊品。\n尽扫去胸中，置诸膜外，对酒莫辞饮。\n华胥梦，怕杀人惊晓枕。\n疏窗惟月来闯。\n一生常被弓旌误，且告朝家追寝。\n愁个甚。\n君管取，有薇堪采松堪荫。\n茅山再任。\n幸不是谋臣，又非世将，免犯道家禁。", 
    "rhythmic": "摸鱼儿"
  }, 
  {
    "author": "刘克庄", 
    "content": "抽还手版，受用处、十分轻省。\n便衣翦家机，饭炊躬稼，且免支移系省。\n帝悯龙锺蠲朝谒，予长假、毋烦申省。\n笑木石虚斋，暮年做，端明提省。\n闲冷。\n橐金散尽，书筒来省。\n有小小楼儿，看山待月，绝胜崔公望省。", 
    "rhythmic": "转调二郎神・二郎神"
  }, 
  {
    "author": "刘克庄", 
    "content": "黄粱梦觉，忽跳出、北扉西省。\n今似得何人，老僧退院，秀才下省。\n罢草河西淮南诏，没一字、谘尚书省。\n已交侣樵渔，免教人道，弥封官省。\n多幸。\n条冰解去，新衔全省。\n笑杀太师光，赐灵寿杖，有诏扶他入省。", 
    "rhythmic": "转调二郎神・二郎神"
  }, 
  {
    "author": "刘克庄", 
    "content": "一筇两屦，导从比、在京差省。\n更不草白麻，不批黄敕，稍觉心清力省。\n幸有善和书堪读，何必然藜芸省。\n且阁起庄骚，专看老易，课程尤省。\n梦境。\n槐阴禁苑，药翻纶省。\n纸裹里，有青铜钱三百，送与酒家展省。", 
    "rhythmic": "转调二郎神・二郎神"
  }, 
  {
    "author": "刘克庄", 
    "content": "近来塞上，喜蜡弹、羽书清省。\n更万灶分屯，百年和籴，惭傀而今半省。\n蒙鞑残兵骑猪遁，永绝生侵省。\n做个太平民，戴花身健，催租符省。\n何幸。\n行人来密，佥军抽省。\n但进有都俞，退无科琐，不用依时出省。", 
    "rhythmic": "转调二郎神・二郎神"
  }, 
  {
    "author": "刘克庄", 
    "content": "人言官冗，老病底、法当先省。\n况行则蹒跚，立时跛倚，幸免做他两省。\n客怕逢迎书慵答，得省处、而今姑省。\n笑落尽桃花，仆家梦得，重来郎省。\n凉冷。\n衣差薄，蒲葵堪省。\n叹三纪单栖，二毛纯白，情味似潘骑省。", 
    "rhythmic": "转调二郎神・二郎神"
  }, 
  {
    "author": "刘克庄", 
    "content": "寒相催。\n暖相催。\n催了开时催谢时。\n丁宁花放迟。\n角声吹。\n笛声吹。\n吹了南枝吹北枝。\n明朝成雪飞。", 
    "rhythmic": "长相思"
  }, 
  {
    "author": "刘克庄", 
    "content": "朝有时。\n暮有时。\n潮水犹知日两回。\n人生长别离。\n来有时。\n去有时。\n燕子犹知社後归。\n君行无定期。", 
    "rhythmic": "长相思"
  }, 
  {
    "author": "刘克庄", 
    "content": "风萧萧。\n雨萧萧。\n相送津亭折柳条。\n春愁不自聊。\n烟迢迢。\n水迢迢。\n准拟江边驻画桡。\n舟人频报潮。", 
    "rhythmic": "长相思"
  }, 
  {
    "author": "刘克庄", 
    "content": "烟凄凄。\n草凄凄。\n野火原头烧断碑。\n不知名姓谁。\n印累累。\n冢累累。\n千万人中几个归。\n荣华朝露。", 
    "rhythmic": "长相思"
  }, 
  {
    "author": "刘克庄", 
    "content": "劝一杯。\n复一杯。\n短锸相随死便埋。\n英雄安在哉。\n眉不开。\n怀不开。\n幸有江边旧钓台。\n拂衣归去来。", 
    "rhythmic": "长相思"
  }, 
  {
    "author": "刘克庄", 
    "content": "曾看洛阳旧谱。\n只许姚黄独步。\n若比广陵花。\n太亏他。\n旧日王侯园圃。\n今日荆榛孤兔。\n君莫说中州。\n怕花愁。", 
    "rhythmic": "昭君怨"
  }, 
  {
    "author": "刘克庄", 
    "content": "后土宫中标韵。\n天上人间一本。\n道号玉真妃。\n字琼姬。\n我与花曾半面。\n流落天涯重见。\n莫把玉箫吹。\n怕惊飞。", 
    "rhythmic": "昭君怨"
  }, 
  {
    "author": "刘克庄", 
    "content": "一个恰雷州住。\n一个又廉州去。\n名姓在金瓯。\n不如休。\n昨日沙堤行马。\n今日都门飘瓦。\n君莫上长竿。\n下来难。", 
    "rhythmic": "昭君怨"
  }, 
  {
    "author": "刘克庄", 
    "content": "繁灯夺霁华。\n戏鼓侵明发。\n物色旧时同，情味中年别。\n浅画镜中眉，深拜楼西月。\n人散市声收，渐入愁时节。", 
    "rhythmic": "生查子"
  }, 
  {
    "author": "刘克庄", 
    "content": "金甲雕戈，记当日、辕门初立。\n磨盾鼻、一挥千纸，龙蛇犹湿。\n铁马晓嘶营壁冷，楼船夜渡风涛急。\n有谁怜、猿臂故将军，无功级。\n平戎策，从军什。\n零落尽，慵收拾。\n把茶经香传，时时温习。\n生怕客谈榆塞事，且教儿咏花间集。\n叹臣之壮也不如人，今何及。", 
    "rhythmic": "满江红"
  }, 
  {
    "author": "刘克庄", 
    "content": "老子年来，颇自许、心肠铁石。\n尚一点、消磨未尽，爱花成癖。\n懊恼每嫌寒勒住，丁宁莫被晴烘坼。\n柰暄风烈日太无情，如何得。\n张画烛，频频惜。\n凭素手，轻轻摘。\n更几番雨过，彩云无迹。\n今夕不来花下饮，明朝空向枝头觅。\n对残红满院杜鹃啼，添愁寂。", 
    "rhythmic": "满江红"
  }, 
  {
    "author": "刘克庄", 
    "content": "赤日黄埃，梦不到、清溪翠麓。\n空健羡、君家别墅，几株幽独。\n骨冷肌清偏要月，天寒日暮尤宜竹。\n想主人、杖履绕千回，山南北。\n宁委涧，嫌金屋。\n宁映水，羞银烛。\n叹出群风韵，背时装束，竞爱东邻姬傅粉，谁怜空谷人如玉。\n笑林逋、何逊漫为诗，无人读。", 
    "rhythmic": "满江红"
  }, 
  {
    "author": "刘克庄", 
    "content": "满腹诗书，馀事到、穰苴兵法。\n新受了、乌公书币，著鞭垂发。\n黄纸红旗喧道路，黑风青草空巢穴。\n向幼安、宣子顶头行，方奇特。\n溪峒事，听侬说。\n龚遂外，无长策。\n便献俘非勇，纳降非怯。\n帐下健儿休尽锐，草间赤子俱求活。\n到崆峒、快寄凯歌来，宽离别。", 
    "rhythmic": "满江红"
  }, 
  {
    "author": "刘克庄", 
    "content": "落日登楼，谁管领、倦游狂客。\n待唤起、沧浪渔父，隔江吹笛。\n看水看山身尚健，忧晴忧雨头先白。\n对暮云、不见美人来，遥天碧。\n山中鹤，应相忆。\n沙上鹭，浑相识。\n想石田茅屋，草深三尺。\n空有鬓如潘骑省，断无面见陶彭泽。\n便倒倾、海水浣衣尘，难湔涤。", 
    "rhythmic": "满江红"
  }, 
  {
    "author": "刘克庄", 
    "content": "天壤王郎，数人物、方今第一。\n谈笑里、风霆惊座，云烟生笔。\n落落元龙湖海气，琅琅董相天人策。\n问如何、十载尚青衫，诸侯客。\n易爱底，些官职。\n难保底，些名节。\n拟闭门投辖，剧谈三日。\n畴昔评君天下宝，当为天下苍生惜。\n向临分、慷慨出商声，摧金石。", 
    "rhythmic": "满江红"
  }, 
  {
    "author": "刘克庄", 
    "content": "鹤驭来时，长占定、一年清绝。\n九万里、纤云收尽，帝青空阔。\n月露偏为丹桂地，风霜欲放黄花节。\n听玉笙、缥缈度缑山，吹初彻。\n曾直把，龙鳞批。\n曾戏取，鲸牙拔。\n向绛河濯足，咸池发。\n俗子底量吾辈事，天仙不在儒列。\n世岂无、瑶草与蟠桃，堪攀掇。", 
    "rhythmic": "满江红"
  }, 
  {
    "author": "刘克庄", 
    "content": "怪雨盲风，留不住、江边行色。\n烦问讯、冥鸿高士，钓鳌词客。\n千百年传吾辈话，二三子系斯文脉。\n听王郎、一曲玉箫声，凄金石。\n发处，怡山碧。\n垂钓处，沧溟白。\n笑而今拙宦，他年遗直。\n只愿常留相见面，未宜轻屈平生膝。\n有狂谈、欲吐且休休，惊邻壁。", 
    "rhythmic": "满江红"
  }, 
  {
    "author": "刘克庄", 
    "content": "往日封章，曾耸动、君王颜色。\n今似得、三闾公子，四明狂客。\n古不能箝言者口，天方欲寿中朝脉。\n算人间、岂有病无医，须针石。\n年冉冉，袍犹碧。\n心耿耿，头先白。\n笑臣舒迂缓，臣山愚直。\n拂袖归来羞炙手，望尘拜了难伸膝。\n把富春濑与首阳山，图斋壁。", 
    "rhythmic": "满江红"
  }, 
  {
    "author": "刘克庄", 
    "content": "三黜归来，饭疏食、浑无愠色。\n中年後、家如旅舍，身如行客。\n轩冕岂非疣赘具，烟霞已是膏盲脉。\n有些儿、隙地更疏泉，堆卷石。\n邻媪饷，新碧。\n溪友卖，鲜鳞白。\n向陈编冷笑，孔明元直。\n俗事不教污两耳，宴居聊可盘双膝。\n取当年、行脚一枝筇，悬高壁。", 
    "rhythmic": "满江红"
  }, 
  {
    "author": "刘克庄", 
    "content": "畴昔胪传，仗下奏、祥云五色。\n何况是、西山弟子，鹤山宾客。\n上帝照临忠义胆，老师付授文章脉。\n问此君、彷佛似何人，徂徕石。\n园官菜，登盘碧。\n田舍米，翻匙白。\n懒投诗见素，寄书杓直。\n德耀不嫌为隐髻，龟儿已解摇吟膝。\n有谁怜、给札老相如，家徒壁。", 
    "rhythmic": "满江红"
  }, 
  {
    "author": "刘克庄", 
    "content": "下见西山，料他日、面无惭色。\n君记取、不为吕党，亦非秦客。\n有意挽回当世事，无方延得诸贤脉。\n笑海波、渺渺几时平，空衔石。\n园五亩，纷红碧。\n家四世，传清白。\n任天孙笑拙，女嫌直。\n老去何烦援以手，向来不要加诸膝。\n待深山、深处著茅斋，看青壁。", 
    "rhythmic": "满江红"
  }, 
  {
    "author": "刘克庄", 
    "content": "八十加三，人尽讶、还童返少。\n争信道、夜舂晓织，总曾经了。\n凛凛共姜当日誓，谆谆孟母平生教。\n到如今、象服拥鱼轩，天之报。\n如船藕，如瓜枣。\n斑衣舞，金锺。\n望秋宵一点，老人星照。\n尘世少如娘福寿，上苍知得儿忠孝。\n待看他、孙子又生孙，添怀抱。", 
    "rhythmic": "满江红"
  }, 
  {
    "author": "刘克庄", 
    "content": "著破青鞋，浑不忆、踏他龙尾。\n更冷笑、痴人擘划，二三百岁。\n殇子彭谁寿夭，灵均渔父争醒醉。\n向江天、极目羡禽鱼，悠然矣。\n杯中物，姑停止。\n床头易，聊抛废。\n慨事常八九，不如人意。\n白雪调高尤协律，落霞语好终伤绮。\n待烦公、老手一摩挲，文公记。", 
    "rhythmic": "满江红"
  }, 
  {
    "author": "刘克庄", 
    "content": "昨日梢头，点点似、玉尘珠砾。\n一夜里、天公染就，金丹颜色。\n体质翻嫌西子白，浓妆却笑东邻赤。\n尽重重、帘幕不能遮，香消息。\n寒日短，霜飞急。\n未摇落，须怜惜。\n且乱簪破帽，旋呼鸣瑟。\n便好移来云月地，莫教归去檀国。\n怕彩鸾、隐见霎时间，寻无迹。", 
    "rhythmic": "满江红"
  }, 
  {
    "author": "刘克庄", 
    "content": "祷祝封姨，休把做、扬沙吹砾。\n费西帝、许多薰染，浓香深色。\n满插铜芳气烈，高张画烛祥光赤。\n向先生、鼻观细参来，三千息。\n人老大，年华急。\n花妖艳，天公惜。\n到一枝摇落，千林萧瑟。\n摘蕊莫教轻糁地，返魂依旧能倾国。\n待彩云、月下再来时，寻陈迹。", 
    "rhythmic": "满江红"
  }, 
  {
    "author": "刘克庄", 
    "content": "月露晶英，融结做、秦宫块砾。\n长殿後、一年芳事，十分秋色。\n织女机边云锦烂，天台赋里晴霞赤。\n恍女仙、空际驾翔鸾，来游息。\n装束晚，飘零急。\n今不乐，空追惜。\n欠红牙按舞，朱弦调瑟。\n岂是时无花鸟使，是他自择风霜国。\n任落英、狼藉委苍苔，稀行迹。", 
    "rhythmic": "满江红"
  }, 
  {
    "author": "刘克庄", 
    "content": "谁把灵丹，点化了、荒园瓦砾。\n奇特处、恰当秋杪，不争春色。\n因甚素娥脂粉艳，怪他白帝车旗赤。\n叹暮年、无句比红儿，芳心息。\n狂飙起，行云急。\n开与谢，俱堪惜。\n唤妓行按酒，客来操瑟。\n扑鼻微香薰世界，解颜一笑迷人国。\n怕匆匆、归去广寒宫，难踪迹。", 
    "rhythmic": "满江红"
  }, 
  {
    "author": "刘克庄", 
    "content": "楮叶工夫，辛苦似、镂冰炊砾。\n君看取、天公巧处，自然形色。\n发彩已非前度绿，眼花休问何时赤。\n又谁能、月下待红娘，传音息。\n投辖饮，追欢急。\n持帚扫，痴心惜。\n有埙篪谐律，不宵竽瑟。\n点点散来居士室，丛丛生占骚人国，便高烧、绛蜡写乌丝，留真迹。", 
    "rhythmic": "满江红"
  }, 
  {
    "author": "刘克庄", 
    "content": "糁径红，莫要放、儿童抛砾。\n知渠是、仙家变幻，佛家空色。\n青女无端工翦彩，紫姑有崇曾迷赤。\n但双双、戏蝶绕空枝，飞还息。\n鲸量减，驹阴急。\n芳事过，馀情惜。\n漫新腔窈渺，奏云和瑟。\n飘荡随他红叶水，萧条化作青芜国。\n忆桥边、池上共攀翻，空留迹。", 
    "rhythmic": "满江红"
  }, 
  {
    "author": "刘克庄", 
    "content": "梅雨初收，浑不辨、东坡南荡。\n清旦里、鼓铙动地，车轮空巷。\n画舫稍渐京辇俗，红旗会踏吴儿浪。\n共葬鱼娘子斩蛟翁，穷欢赏。\n麻与麦，俱成长。\n蕉与荔，应来享。\n有累臣泽畔，感时惆怅。\n纵使菖蒲生九节，争如白发长千丈。\n但浩然一笑独醒人，空悲壮。", 
    "rhythmic": "满江红"
  }, 
  {
    "author": "刘克庄", 
    "content": "说与行云，且就、嫦娥今夕。\n俄变见、金蛇能紫，玉蟾能白。\n九万里风清黑眚，三千世界纯银色。\n想天寒、桂老已吹香，堪攀摘。\n湘妃远，谁鸣瑟。\n桓伊去，谁横笛。\n叹素光如旧，朱颜非昔。\n老去欢无奈减，向来酒量常嫌窄。\n倩何人、天外挽冰轮，应留得。", 
    "rhythmic": "满江红"
  }, 
  {
    "author": "刘克庄", 
    "content": "天上人间，好时节、无过初夏。\n君记取、瞿昙生後，纯阳来也。\n风骨清如野鹤，门庭低小才旋马。\n更旁无红粉有青奴，堪娱夜。\n鲸口吸，银瓶泻。\n蝇头字，篝灯写。\n数而今铁笔，谁如公者。\n便合去开丞相阁，未应牵入耆英社。\n待调羹事了却归来，寻前话。", 
    "rhythmic": "满江红"
  }, 
  {
    "author": "刘克庄", 
    "content": "屈指耆英，谁似得、三朝元老。\n尚留个、管夷吾在，何忧江表。\n世道方占公出处，裔夷争问今年貌。\n怎不移、此手整乾坤，长闲了。\n灵寿却，斑衣绕。\n如瓶李，如瓜枣。\n把禅龛闭定，怕蒲轮到。\n师尚父年浑未艾，中书令考犹为少。\n看画盆、岁岁浴曾玄，添怀抱。", 
    "rhythmic": "满江红"
  }, 
  {
    "author": "刘克庄", 
    "content": "笳鼓春城，处处有、丰年语笑。\n浑忘却、金莲前导，青藜下照。\n白雪唱来遍寡和，朱颜老去难重少。\n羡遨头、四十已专城，真英妙。\n奎文宠，崇儒教。\n田毛喜，宽租诏。\n有舂陵之什，无潮州表。\n怪雨盲风稀发作，华星秋月争光耀。\n看来年、此夜侍端门，开佳兆。", 
    "rhythmic": "满江红"
  }, 
  {
    "author": "刘克庄", 
    "content": "奎墨西来，落笔处、亲蒙天笑。\n谁信道、郡人生怕，福星移照。\n宾客唱予还和汝，使君安老兼怀少。\n况醉能同乐醒能文，新腔妙。\n无诸国，渐声教。\n元结辈，宣明诏。\n恍梦中辽鹤，重来华表。\n一盏勘书殊简径，万灯侍辇曾荣耀。\n怪晴檐、乾鹊语查查，公归兆。", 
    "rhythmic": "满江红"
  }, 
  {
    "author": "刘克庄", 
    "content": "江左惟公，争些子、吾其衽发。\n谈笑里、旄头泛扫，斗杓旋斡。\n投一粒丹元气转，下三数著输棋活。\n把晋朝王谢传同看，谁优劣。\n飞凯奏，清夔峡。\n蠲和籴，宽畿浙。\n有三千功行，待从头说。\n玉满斟长寿酒，冰轮探借中秋月。\n更慈帏、喜见凤将雏，添丹穴。", 
    "rhythmic": "满江红"
  }, 
  {
    "author": "刘克庄", 
    "content": "见宰官身，出只手、擎他宇宙。\n筹边外、招徕名胜，登崇勋旧。\n不下莱公扶景德，又如涑水开元。\n尽从渠、干贽及吾门，归斯受。\n上林苑，多花柳。\n祁连塞，稀刁斗。\n更红旗破贼，黄云栖亩。\n阿母瑶池枝上实，仙人太华峰头藕。\n泻铜盘、沆瀣入金卮，为公寿。", 
    "rhythmic": "满江红"
  }, 
  {
    "author": "刘克庄", 
    "content": "礼乐衣冠，浑靠定、堂堂国老。\n出双手、把天裂处，等闲补了。\n谢傅东山心未遂，周郎赤壁功犹小。\n事难於张赵两元台，扶炎绍。\n恢鹤禁，迎商皓。\n开兔苑，延枚叟。\n喜奎星来聚，旄头都扫。\n重译争询裴令貌，御诗也祝汾阳考。\n更何须、远向海山求，安期枣。", 
    "rhythmic": "满江红"
  }, 
  {
    "author": "刘克庄", 
    "content": "压倒群芳，天赋与、十分艳。\n娇嫩处、有情皆惜，无香何慊。\n恰则才如针粟大，忽然谁把胭脂染。\n放迟开、不肯婿梅花，羞寒俭。\n时易过，春难占。\n欢事薄，才情欠。\n觉芳心欲诉，冶容微敛。\n四畔人来攀折去，一番雨有离披渐。\n更那堪、几阵夜来风，吹千点。", 
    "rhythmic": "满江红"
  }, 
  {
    "author": "刘克庄", 
    "content": "嫌杀双轮，驾行客、之燕适粤。\n也不喜、船儿无赖，载他江浙。\n荡子不归鸳被冷，昭君远嫁毡车发。\n叹子规、闲管昔人愁，啼成血。\n渭城柳，争攀折。\n关山月，空圆缺。\n有琵琶改语，锦书难说。\n若要人生长美满，除非世上无离别。\n算古今、此恨似连环，何时绝。", 
    "rhythmic": "满江红"
  }, 
  {
    "author": "刘克庄", 
    "content": "年年岁岁今朝，左弧悬罢浑无事。\n吾衰久矣，我辰安在，老之将至。\n懒写京书，怕看除目，败人佳思。\n把东篱掩定，北窗开了，悠然酌、颓然睡。\n客有过门投贽。\n道先生访华胥氏。\n谁能辛苦，陪他绮语，记他奇字。\n屈指先贤，戴花老监，岂其苗裔。\n待异时约取，宽夫彦国，入耆英会。", 
    "rhythmic": "水龙吟"
  }, 
  {
    "author": "刘克庄", 
    "content": "先生放逐方归，不如前辈抽身早。\n台郎旧秩，看来俗似，散人新号。\n起舞非狂，行吟非怨，高眠非傲。\n叹终南捷径，太行盘谷，用卿法、从吾好。\n闭了草庐长啸。\n後将军来时休报。\n床头书在，古人出处，今人非笑。\n制个淡词，呷些薄酒，野花簪帽。\n愿云台任满，又还因任，赛汾阳考。", 
    "rhythmic": "水龙吟"
  }, 
  {
    "author": "刘克庄", 
    "content": "病翁一榻萧然，不知世有欢娱事。\n雀罗庭院，载醪客去，催租人至。\n报答秋光，要些酒量，要些诗思。\n奈长鲸罢吸，寒蛩息响，查瓯外、惟贪睡。\n穷巷幸无干贽。\n或相过、莫知谁氏。\n柴门草户，阙人守舍，任伊题字。\n自和山歌，国风之变，离骚之裔。\n待从今向去，年年强健，插花高会。", 
    "rhythmic": "水龙吟"
  }, 
  {
    "author": "刘克庄", 
    "content": "平生酷爱渊明，偶然一出归来早。\n题诗信意，也书甲子，也书年号。\n陶侃孙儿，孟嘉甥子，疑狂疑傲。\n与柴桑樵牧，斜川鱼鸟，同盟後、归於好。\n除了登临吟啸。\n事如天、莫相谘报。\n田园闲静，市朝翻覆，回头堪笑。\n节序催人，东篱把菊，西风吹帽。\n做先生处士，一生一世，不论资考。", 
    "rhythmic": "水龙吟"
  }, 
  {
    "author": "刘克庄", 
    "content": "祁公一度貂蝉，先生三度貂蝉了。\n燔柴升辂，银蟾烛夜，金乌腾晓。\n喜动龙颜，瑞班虹玉，归功元老。\n纵擎天力倦，明农心切，先还取、中书考。\n末著留侯难办，算除非、烦他商皓。\n紫芝产遍，赤松待久，何时高蹈。\n人世无过，鱼羹饭美，布衾铭好。\n待角巾东路，蹇驴北阜，伴公游钓。", 
    "rhythmic": "水龙吟"
  }, 
  {
    "author": "刘克庄", 
    "content": "依然这後村翁，阿谁改换新曹号。\n虚名砂砾，旁观冷笑，何曾明道。\n吟歇後诗，说无生话，热瞒村獠。\n被儿童盘问，先生因甚，身顽健、年多少。\n不茹园公芝草。\n不曾餐、安期瓜枣。\n要知甲子，陈抟差大，邵雍差小。\n肯学痴人，据鞍求用，染髭藏老。\n待眉毛覆面，看千桃谢，阅三松倒。", 
    "rhythmic": "水龙吟"
  }, 
  {
    "author": "刘克庄", 
    "content": "儿童不识樗翁。\n挽衣借问年今几。\n少如彦国，大如君实，披襟高比。\n德业天渊，有些似处，须眉而已。\n愿老身无事，小车乘兴，名园内、行窝里。\n做取出关周史。\n莫做他、下山园绮。\n从人谤道，是浮丘伯，是庚桑子。\n背伛肩高，幅巾藜杖，敞袍穿履。\n向画图上面，十分似个，见端门底。", 
    "rhythmic": "水龙吟"
  }, 
  {
    "author": "刘克庄", 
    "content": "即令七十平头，岂能久作人间客。\n左车牙落，半分臂小，几茎须白。\n挟种树书，举障尘扇，著游山屐。\n任蛙蟆胜负，鱼龙变化，侬方在、华胥国。\n岛大功名官职。\n眼中花、须臾无迹。\n小儿破贼，二郎作相，有何奇特。\n同辈萧疏，且留铁汉，要摩铜狄。\n向宝钗楼里，天津桥上，月明横笛。", 
    "rhythmic": "水龙吟"
  }, 
  {
    "author": "蒋捷", 
    "content": "翠鸳双穗冷。\n莺声唤转，春风芳景。\n花涌□香，此度徐妆偏称。\n水月仙人院宇，到处有、西湖如镜。\n烟岫暝。\n纤葱误指，莲峰篁岭。\n料想小阁初逢，正浪拍红猊，袖飞金饼。\n楼倚斜晖，暗把佳期重省。\n万种惺忪笑语，□一点、温柔情性。\n钗倦整。\n盈盈背灯娇影。", 
    "rhythmic": "玉漏迟"
  }, 
  {
    "author": "蒋捷", 
    "content": "宛转怜香，徘徊顾影，临芳更倚苔身。\n多谢残英，飞来远远随人。\n回头却望晴檐下，等几番、小摘微薰。\n到而今、独袅鞭梢，笑不成春。\n愁吟未了烟林晓，有垂杨夹路，也为轻。\n今夜山窗，还□□绕梨云。", 
    "rhythmic": "高阳台"
  }, 
  {
    "author": "蒋捷", 
    "content": "玉窗蝇字记春寒，满茸丝红处。\n画翠鸳、双展金蜩翅。\n未抵我、愁红腻。\n芳心一点天涯去。\n絮遮住。", 
    "rhythmic": "探春令"
  }, 
  {
    "author": "蒋捷", 
    "content": "黄云水驿秋笳噎。\n吹人双鬓如雪。\n愁多无奈处，谩碎把、寒花轻绝。\n红云转入香心里，夜渐深、人语初歇。", 
    "rhythmic": "秋夜雨"
  }, 
  {
    "author": "蒋捷", 
    "content": "金衣露湿莺喉噎。\n春情不解分雪。\n宝筝弦断尽，但万缕、闲愁难绝。\n长红小白谁亭馆，过禁烟、弹指芳歇。", 
    "rhythmic": "秋夜雨"
  }, 
  {
    "author": "蒋捷", 
    "content": "髹车转急风如噎。\n冰丝松藕新雪。\n有人凉满袖，怕汗湿、红梢犹绝。\n三更梦断敲荷雨，细听来、疏点还歇。", 
    "rhythmic": "秋夜雨"
  }, 
  {
    "author": "蒋捷", 
    "content": "红麟不暖瓶笙噎。\n炉灰一片晴雪。\n醉无香嗅醒，但手把、新橙闲绝。\n更深冻损梅花也，听画堂、箫鼓方歇。", 
    "rhythmic": "秋夜雨"
  }, 
  {
    "author": "蒋捷", 
    "content": "梨边风紧雪难晴。\n千点照溪明。\n吹絮窗低，唾茸窗小，人隔翠阴行。", 
    "rhythmic": "少年游"
  }, 
  {
    "author": "蒋捷", 
    "content": "枫林红透晚烟青。\n客思满鸥汀。\n二十年来，无家种竹，犹借竹为名。", 
    "rhythmic": "少年游"
  }, 
  {
    "author": "蒋捷", 
    "content": "学唱新腔。\n秋千架上，钗股敲双。\n柳雨花风，翠松裙褶，红腻鞋帮。\n归来门掩银。\n淡月里、疏钟渐撞。\n娇欲人扶，醉嫌人问，斜倚楼窗。", 
    "rhythmic": "柳梢青"
  }, 
  {
    "author": "蒋捷", 
    "content": "人影窗纱。\n是谁来折花。\n折则从他折去，知折去、向谁家。\n檐牙。\n枝最佳。", 
    "rhythmic": "霜天晓角"
  }, 
  {
    "author": "陈德武", 
    "content": "东南第一名州，西湖自古多佳丽。\n临堤台榭，画船楼阁，游人歌吹。\n十里荷花，三秋桂子，四山晴翠。\n使百年南渡，一时豪杰，都忘却、平生志。\n可惜天旋时异。\n藉何人、雪当年耻。\n登临形胜，感伤今古，发挥英气。\n力士推山，天吴移水，作农桑地。\n借钱塘潮汐，为君洗尽，岳将军泪。", 
    "rhythmic": "水龙吟"
  }, 
  {
    "author": "陈德武", 
    "content": "山拱罗城四面，柳营横接江东。\n十年前事影随风。\n今日宛如春梦。\n天下几多邮驿，人生到处飘蓬。\n丹霞楼上再相逢。\n横笛为君三弄。", 
    "rhythmic": "西江月"
  }, 
  {
    "author": "陈德武", 
    "content": "珑山西峙，浙江东逝，谁馀一箭临冲。\n凤舞龙飞，地灵人杰，当年树此勋庸。\n强弩万夫雄。\n令冯夷退舍，海若潜锋。\n拥石成堤，百川约束障西东。\n至今人物蕃丰。\n仰功扬山立，德润川容。\n乐极西湖，愁多南渡，他都是梦魂空。\n感古恨无穷。\n叹表忠无观，古墓谁封。\n棹舣钱塘，浊醪和泪洒秋风。", 
    "rhythmic": "望海潮"
  }, 
  {
    "author": "陈德武", 
    "content": "驿楼岁暮萧条，小桃何事迎人笑。\n无言如诉，命暌王母，信沈青鸟。\n靥瘦繁霜，脂销零雨，梦寒清晓。\n自刘郎去後，天台路隔，知孤负、春多少。\n今日玉骢来到。\n喜相逢、菱花孤照。\n清幽谁伴，黄花告谢，芙蓉云老。\n早趁东风，移根换叶，脱身池沼。\n卜佳期，前度琴心一曲，作相思调。", 
    "rhythmic": "水龙吟"
  }, 
  {
    "author": "陈德武", 
    "content": "冬夜如年，客枕无眠，怎到天明。\n待数残二十五、寒更点，听馀一百八、晓钟声。\n雨却敲篷，滩头激缆，总与离人诉不平。\n遍闻得，我浚深恨海，砌起愁城。\n问君何事牵萦。\n想最苦人间是别情。\n念千山万水，沈鱼阻雁，一身两地，燕煎莺。\n绣枕痕多，锦衾香冷，意有巫山梦不成。\n怎撇下，这两字相思，万里虚名。", 
    "rhythmic": "沁园春"
  }, 
  {
    "author": "陈德武", 
    "content": "时序去如流矢，人生宛如飞蓬。\n石湾江上又逢冬。\n且喜一场初动。\n但见堪舆杳杳，更连山水重重。\n凄凉云物雨。\n惟足睡中归梦。", 
    "rhythmic": "西江月"
  }, 
  {
    "author": "陈德武", 
    "content": "山涯海角，天高地厚，长安举首何妨。\n万水朝宗，众星环极，平生此志无忘。\n亭上一翱翔。\n见烟收雾敛，凤翥龙骧。\n海色沧凉，金乌拍翅上扶桑。\n遥瞻咫尺清光。\n物无遐不烛，有隐皆彰。\n发心劳，之官路远，篙师又促归航。\n不敢久徜徉。\n抱梧桐绮实，葵藿心肠。\n假我双翰，一朝飞上五云乡。", 
    "rhythmic": "望海潮"
  }, 
  {
    "author": "陈德武", 
    "content": "自淮阳别後，一回首、又穷年。\n叹蓬逐旋飚，叶随流水，星散维垣。\n南来忽闻归兴，岂苍天、故意要储贤。\n云慢凌司马赋，风偏动季鹰船。\n梅窗夜月见修妍。\n骏辔忆连钱。\n命画桨溪流，篮舆山郭，囊锦诗篇。", 
    "rhythmic": "木兰花慢"
  }, 
  {
    "author": "陈德武", 
    "content": "对江云日暮，又那更、夜如年。\n见霜满晴空，山衔星斗，月挂城垣。\n知心故人间阻，几何时、尊酒会多贤。\n冷落巴山夜雨，凄凉剡水寒船。\n孱容羞睹镜中研。\n远水与天连。\n怪梦有馀甜，酒无好味，诗不成篇。", 
    "rhythmic": "木兰花慢"
  }, 
  {
    "author": "陈德武", 
    "content": "一春看又尽，问何日、是归年。\n望五岭重关，九嶷叠翠，满目藩垣。\n苍梧几时舣棹，许论文、高议仰英贤。\n夜立残花影月，朝盼尽柳阴船。\n天台山水世间研。\n天老赤城连。\n好收拾兰庄，白云深处，咏卜居篇。", 
    "rhythmic": "木兰花慢"
  }, 
  {
    "author": "陈德武", 
    "content": "三分春色，十分官事，令人孤负芳菲。\n歌燕簧莺，语花舞柳，园林好处谁知。\n还忆旧游时。\n对海棠驻马，红药题诗。\n一别东君，回顾又是隔年期。\n相思远在天涯。\n镇海填恨臆，山锁愁眉。\n杜宇能言，鹧鸪有泪，慢劳蝴蝶于飞。\n景与少年宜。\n把榆分新火，香透罗衣。\n风月常存，双鱼报道早来归。", 
    "rhythmic": "望海潮"
  }, 
  {
    "author": "陈德武", 
    "content": "惜花心事，不由人、蝴蝶梦魂先觉。\n刚纳绣鞋行掠鬓，仰见斗横林杪。\n昨日深红，今朝轻白，颜色殊昏晓。\n此中滋味，料他尘世知少。\n问二十四番风，寒梅并绛楝，始终俱好。\n须看未开开又谢，多少落英颠倒。", 
    "rhythmic": "百字谣・念奴娇"
  }, 
  {
    "author": "陈德武", 
    "content": "古今明月，魄生明後，积渐圆还缺。\n秋解伤神春最好，衾枕几番铺设。\n十二瑶台，千金一刻，横竹休吹彻。\n绣帘高揭，戒他莫把灯。\n夜久谁共婵娟，掩孤帏睡去，此情尤切。\n梦驾彩鸾何处觅，飞上玉楼琼阙。", 
    "rhythmic": "百字谣・念奴娇"
  }, 
  {
    "author": "陈德武", 
    "content": "晚临湘浦，忆鲛人、曾许泪珠绡帕。\n盥掬空明和月待，宫锁水晶深夜。\n跃壁初圆，浮金不定，敌眼寒光射。", 
    "rhythmic": "百字谣・念奴娇"
  }, 
  {
    "author": "陈德武", 
    "content": "", 
    "rhythmic": "百字谣・念奴娇"
  }, 
  {
    "author": "陈德武", 
    "content": "南冠一载，西流万里，离怀孰不伤情。\n富贵邯郸，雨云巫峡，回头一梦空惊。\n谁辱又谁荣。\n问当时道德，今日功名。\n楚水吴山，向来多少送和迎。\n长安古道长亭。\n叹马啼不驻，车辙难停。\n薇老首阳，芝深商谷，时遥雾拥云平。\n此意已羞评。\n但金缄白雪，锦佩青萍。\n采竹，有时吹作凤凰鸣。", 
    "rhythmic": "望海潮"
  }, 
  {
    "author": "陈德武", 
    "content": "祖觞东馆，移舟南渡，江天云树离离。\n盘谷渔樵，舞雩风咏，渴心常望云霓。\n知与故人齐。\n念翼残犹铩，足蹶还羁。\n百折江流，峡猿水鸟助孤凄。\n几回梦绕山西。\n耐疏篷夜雨，惊枕晨鸡。\n对无声诗，哦有声画，仪形已见端倪。\n回首暮云迷。\n又桐飞金井，燕落乌衣。\n有意相思，双鳞乘羽莫教迟。", 
    "rhythmic": "望海潮"
  }, 
  {
    "author": "陈德武", 
    "content": "凤舞汉阳月丽，龙吟汉水波飞。\n行云何事驻天涯。\n横玉危阑四倚。\n问岳阳三度後，看尘世几番棋。\n鹤群何处未归来。\n冷落吴头楚尾。", 
    "rhythmic": "西江月"
  }, 
  {
    "author": "陈德武", 
    "content": "为问云间滕六，天工何事依违。\n冬时三白不时为。\n今日驾言春瑞。\n瘦损穷彭泽柳，禁持杀傅岩梅。\n仁风反掌霁天威。\n都做一江流水。", 
    "rhythmic": "西江月"
  }, 
  {
    "author": "陈德武", 
    "content": "疏散履穿东郭，流离马没蓝关。\n瓜洲谁问卧袁安。\n孤负新年月半。\n铁瓮成银瓮出，金山做玉山看。\n无知儿女不知寒。\n冰箸掌中争看。", 
    "rhythmic": "西江月"
  }, 
  {
    "author": "陈德武", 
    "content": "压雪江山亦老，迎春草木俱新。\n雪销春去逐飞轮。\n谁识静中机运。\n浊浊坝头泥土，攘攘市上风尘。\n为何不住往来人。\n都被利名淘尽。", 
    "rhythmic": "西江月"
  }, 
  {
    "author": "陈德武", 
    "content": "有信江头春色，无凭天上浮云。\n白衣苍狗又何频。\n岂是随风情性。\n法受三千谪路，翻成万里思亲。\n瓜洲中道不逢人。\n谁寄江南春信。", 
    "rhythmic": "西江月"
  }, 
  {
    "author": "陈德武", 
    "content": "昨夜城头望牛斗。\n金气横空作龙吼。\n朝天尺一鹤飞书，尊前夺我龙头友。\n风流江左後。\n青毡旧物曾坚守。\n念侨居、淮阳九载，闲却丝纶手。\n花骢欲系无长柳。\n玉箸频挥翻短袖。\n凤凰台近月重圆，紫薇花暖香依旧。\n功名随分有。", 
    "rhythmic": "归朝欢"
  }, 
  {
    "author": "陈德武", 
    "content": "陵山载酒，泗河扬柁，尊前折尽将离。\n才试牛刀，俄惊凫舄，令人去後多思。\n休唱别离词。\n看玉函星铁，骑佩铜丝。\n丹凤鸣阳，碧梧栖尔最高枝。\n等闲展对声词。\n对一庭明月，千里邦畿。\n西涧家声，玉堂人物，夜窗梦果心期。\n才思浩无涯。\n若深航濂洛，峻驾峨眉。\n胸抱相思，银筝锦字莫教迟。", 
    "rhythmic": "望海潮"
  }, 
  {
    "author": "陈德武", 
    "content": "飞雨一番，杜宇数声，东君又回。\n对花垂粉泪，舟移洛甫，柳眉颦黛，马走章台。\n南架海棠，北窗红药，都是当年手自裁。\n伤离别，想今朝去也，明日重来。\n轩车且莫相催。\n待细把衷肠诉此怀。\n这画阑六曲，懒和月倚，朱帘十二，不与风开。\n青杏园林，朱樱酪酒，争似和羹雪後梅。\n那时节，好都将心事，分付多才。", 
    "rhythmic": "沁园春"
  }, 
  {
    "author": "陈德武", 
    "content": "风送深冬，雪消残腊，天时人事相催。\n堂北迎萱，水东问柳，阿谁报道春回。\n土牛装罢，候葭、先飞律灰。\n宜春宝字，是处人家，罗绮筵开。\n三年客里情怀。\n千里亲闱，一寸灵台。\n彩燕金钗，青丝生菜，还思纤手安排。", 
    "rhythmic": "庆春宫・高阳台"
  }, 
  {
    "author": "陈德武", 
    "content": "日色隐花萼，清夜宴华晴。\n梁州新曲初就，锦瑟按银筝。\n中坐太真妃子，列坐亲封秦虢，歌笑尽倾城。\n百斛金尊倒，一醉玉山倾。\n扶上马，东小玉，右双成。\n绛纱笼烛高照，宫漏已三更。\n抱得禄儿归去，酒醒三郎何处，忽听鼓鼙惊。\n可惜马嵬恨，不得寄丹青。", 
    "rhythmic": "水调歌头"
  }, 
  {
    "author": "陈德武", 
    "content": "花骢柳外频嘶，使君底事拼人去。\n圮桥风月，睢陵桃李，几回良遇。\n我待君来，他催君去，谁留君住。\n想尊空北海，诗成东阁，这都是、欢娱处。\n宝月才圆又缺，况人生、会难离易。\n驭风无计，缩地无术，问天无语。\n枯海为炉，赭山为炭，尽烧愁绪。\n把一心天地，一家南北，此身堪寄。", 
    "rhythmic": "水龙吟"
  }, 
  {
    "author": "陈德武", 
    "content": "推枕床羞下。\n临鸾眉不画。\n妒深谁复白圭瑕。\n怕怕怕。\n飞燕班姬，昭君延寿，孰知淫雅。\n背倚荼縻架。\n泪满鲛绡帕。\n白头吟断怨琵琶。", 
    "rhythmic": "醉春风"
  }, 
  {
    "author": "陈德武", 
    "content": "好是三春景，都在百花轩。\n美人眠不成梦，早已绣帘掀。\n分付海棠睡足，检点牡丹开未，桃李寂无言。\n叶露联珠络，枝月坠金盆。\n树铃索，高障槛，补篱藩。\n丁宁莺燕蜂蝶，上下莫争翻。\n遥想韶光九十，只恐花飞一片，瘦减玉颜温。\n不惮银瓶冷，汲井沃芳根。", 
    "rhythmic": "水调歌头"
  }, 
  {
    "author": "陈德武", 
    "content": "三五嫦娥月，夜色正婵娟。\n自从窃药归去，天上几千年。\n试问广寒高处，为甚缺多圆少，此理孰为权。\n弦望知天定，离合可人怜。\n典宫锦，歌水调，载楼船。\n谪仙居士何在，月色尚依然。\n遥想人生百岁，三万六千良夜，能得几时圆。\n莫遣金盆落，达曙照无眠。", 
    "rhythmic": "水调歌头"
  }, 
  {
    "author": "陈德武", 
    "content": "莲衬凌波步，笋浴影娥东。\n晚妆脂粉犹腻，雪洁弄春溶。\n却似玉盘拈指，莫是金环脱腕，宝镜逐华容。\n好个明珠颗，落在掌窝中。\n可人意，拿不住，握还空。\n骑鲸便欲深取，恐触卧骊龙。\n奈玉春纤冻也，那壁团圆何处，有影却无踪。\n不上广寒殿，便入水晶宫。", 
    "rhythmic": "水调歌头"
  }, 
  {
    "author": "陈德武", 
    "content": "梦足芙蓉曙，步入牡丹丛。\n试将枝叶枚数，宠紫与娇红。\n如诉如歌体态，轻暖轻寒天气，春色把人烘。\n百斛沈檀味，两腋麝兰风。\n春衫透，罗袜沁，暗回中。\n芳心能有多少，一点束千里。\n只恐避丝行露，漫惹狂蜂轻蝶，珍重惜仪容。\n兰蕙修芳佩，苹藻荐公宫。", 
    "rhythmic": "水调歌头"
  }, 
  {
    "author": "陈德武", 
    "content": "不语佳人，多才名友，天遣伴吾幽独。\n令姿潘岳，太素何郎，争似一丛红玉。\n谁为织云锦裳，天孙巧处，暗空机轴。\n别离间、陡觉春风一度，电光惊目。\n因念著、旧日欢娱，清平歌曲。\n板按玉人横竹。\n金盆月落，银烛纱笼，一刻千金难赎。", 
    "rhythmic": "惜馀春慢・选冠子"
  }, 
  {
    "author": "陈德武", 
    "content": "庭院深沈绝俗埃。\n绿苔因雨上层阶。\n画帘低卷燕归来。\n月似有情中夜入，花何无语向人开。\n谩劳飞梦到天台。", 
    "rhythmic": "浣溪沙"
  }, 
  {
    "author": "陈德武", 
    "content": "时序去如流水，功名冷似寒灰。\n尽教江庾赋多才。\n一刻千金难买。\n客里月圆月缺，尊前花落花开。\n春来何处带愁来。\n春去此愁还在。", 
    "rhythmic": "西江月"
  }, 
  {
    "author": "陈德武", 
    "content": "昨夜狂风今日雨。\n风雨相催，断送春归去。\n万计千方留不住。\n春归毕竟归何处。\n好鸟如歌花解舞。\n花鸟无情，也诉离愁苦。\n流水落花芳草渡。\n明年好记归时落。", 
    "rhythmic": "蝶恋花"
  }, 
  {
    "author": "陈德武", 
    "content": "月落桐梢杜宇啼。\n云埋芳树鹧鸪飞。\n夜阑分作送春诗。\n山上安山经几载，口中添口又何时。\n相思一曲诉伊谁。", 
    "rhythmic": "浣溪沙"
  }, 
  {
    "author": "陈德武", 
    "content": "自东君别後，对花柳、愈无聊。\n但旅寓年年，梦添夜夜，饭减朝朝。\n应怜此情何似，却梅天、风雨正潇潇。\n奁玉有谁暖眼，带围漫自松腰。\n深沈庭院好香烧。\n水远玉人遥。\n念信阻鸾笺，调空绿绮，字满鲛绡。", 
    "rhythmic": "木兰花慢"
  }, 
  {
    "author": "陈德武", 
    "content": "娥眉淡伫。\n未约心先许。\n坐待不来来又去。\n直到碧窗深处。\n雨云偏妒妖娇。\n几孤三五良宵。\n要见残妆新画，多应暮暮朝朝。", 
    "rhythmic": "清平乐"
  }, 
  {
    "author": "陈德武", 
    "content": "天孙自织。\n经纬天南北。\n明月楼台高百尺。\n玉手昔曾亲摘。\n种榆人去何年。\n乘槎偶认张骞。\n报道秋期近也，好将巧思相传。", 
    "rhythmic": "清平乐"
  }, 
  {
    "author": "陈德武", 
    "content": "呼来吸去。\n毕竟为谁主。\n软力慢扶花柳舞。\n禁不住颠狂处。\n等闲天易凉炎。\n每教人爱人嫌。\n最是相思病起，呼儿紧下珠帘。", 
    "rhythmic": "清平乐"
  }, 
  {
    "author": "陈德武", 
    "content": "丝丝线线。\n惹起云根燕。\n万里江山春欲遍。\n多在梨花庭院。\n经旬一见通宵。\n恍如身在蓝桥。\n记与巫山神女，不禁暮暮朝朝。", 
    "rhythmic": "清平乐"
  }, 
  {
    "author": "陈德武", 
    "content": "随风情性。\n聚散元无定。\n雨过黄昏收拾尽。\n送出月明花影。\n谁言出岫无心。\n腾腾飞上巫岑。\n梦断不知何处，玉人鬓上斜簪。", 
    "rhythmic": "清平乐"
  }, 
  {
    "author": "陈德武", 
    "content": "娇声娇语。\n却似深闺女。\n三叠琴心音一缕。\n躲在绿阴深处。\n此音宁与人知。\n此身不与人欺。\n薄暮背将斜月，噤声飞上高枝。", 
    "rhythmic": "清平乐"
  }, 
  {
    "author": "陈德武", 
    "content": "三三两两。\n夜夜教人想。\n偷入霜绡斜隙帐。\n直到珊瑚枕上。\n玉人梦绕江南。\n输他一饷肥甘。\n莫恨我心儿毒，只因你口儿馋。", 
    "rhythmic": "清平乐"
  }, 
  {
    "author": "陈德武", 
    "content": "轻姿傅粉。\n学得偷香俊。\n百紫千红人未问。\n先与芳心折损。\n一生天赋风流。\n不知节去蜂愁。\n堪笑庄周老子，将身梦里追游。", 
    "rhythmic": "清平乐"
  }, 
  {
    "author": "陈德武", 
    "content": "黄梅雨住。\n青草池塘暮。\n轻许天然乐两部。\n遥想周郎不顾。\n生憎利口喃喃。\n凭谁井塞泥缄。\n最是玉人枕上，几回梦断江南。", 
    "rhythmic": "清平乐"
  }, 
  {
    "author": "陈德武", 
    "content": "星星散散。\n绕地无人管。\n一点寒光虽有烂。\n飞不到河西畔。\n画堂花暗银。\n井阑添个双双。\n欲照相思两字，藉风扶过虚窗。", 
    "rhythmic": "清平乐"
  }, 
  {
    "author": "陈德武", 
    "content": "啾啾唧唧。\n夜夜鸣东壁。\n如诉如歌如涕泣。\n乱我离怀似织。\n画堂帘幕沈深。\n美人睡稳香衾。\n懒妇知眠到晓，尔虫枉自劳心。", 
    "rhythmic": "清平乐"
  }, 
  {
    "author": "陈德武", 
    "content": "陌上轮蹄满。\n花间蜂蝶乱，画帘低卷对南山。\n□□□。\n轻暖轻寒，乍晴乍雨，风流云散。\n罗袖伤春晚。\n纨扇惊秋换。\n谁将白雪污青鬟。", 
    "rhythmic": "醉春风"
  }, 
  {
    "author": "陈德武", 
    "content": "好是春光秋色，天工巧处，都上花枝。\n更值云情雨态，净沐芳姿。\n醉相扶、霓裳舞困，眠未得、宫锦淋漓。\n有谁知。\n眼空相对，心系相思。\n相思。\n鲛绡帕上，珠悬红泪，水洗胭脂。\n寂寞阑干，无言暗忆旧游时。\n五花骢、载将郎去，双喜鹊、报道郎归。", 
    "rhythmic": "玉蝴蝶"
  }, 
  {
    "author": "陈德武", 
    "content": "濯锦丰姿，新凉台阁。\n懊悔巫云太轻薄。\n琵琶未诉衣衫湿，菱花不照胭脂落。\n凤凰池，鸳鸯殿，重金钥。\n春色画船何处泊。\n秋色丹青人难摸。\n可惜风流总闲却。\n此情不与人知道，知时只恐人挠著。\n碧窗前，银灯下，陪孤酌。", 
    "rhythmic": "千秋岁引"
  }, 
  {
    "author": "陈德武", 
    "content": "金井梧桐飞报，秋期近也，乌鹊成桥。\n为问双星何事，长待今宵。\n别今年、新歌暂展，更五鼓、旧恨重摇。\n黯魂销。\n两情脉脉，一水迢迢。\n寂寥。\n寄言儿女，纵能多巧笑，奚暇相调。\n暗想离愁，人间天上古来饶。\n但心坚、天长地久，何意在、雨暮云朝。", 
    "rhythmic": "玉蝴蝶"
  }, 
  {
    "author": "陈德武", 
    "content": "值升平海宇，又春色、与俱还。\n向杨柳楼台，海棠庭院，红药阑干。\n可人好风良月，都收拾入锦囊间。\n心事已超尘外，天公分付人间。\n世途陆海拥波澜。\n回首梦中看。\n想酒醒罗浮，云空巫峡，饭熟邯郸。", 
    "rhythmic": "木兰花慢"
  }, 
  {
    "author": "陈德武", 
    "content": "问津扬子江头，滔滔潮汐东流去。\n六朝文物，千年陈迹，几更乌兔。\n天限东南，水流今古，地分吴楚。\n喜壮游千里，桑弧蓬矢，功名事、儒生语。\n翘首石头城北，簇楼台、远连芳树。\n雪销天气，澄江如练，碧峰无数。\n银瓮春回，金山钟晓，梦闲鸥鹭。\n早归来，尽日风平人静，孤舟横渡。", 
    "rhythmic": "水龙吟"
  }, 
  {
    "author": "陈德武", 
    "content": "城头初鼓，天街上、渐渐行人声悄。\n半窗风月，一枕新凉，睡熟不知天晓。\n最是家山千里，远劳归梦，待说离情难觉。\n觉来时，帘外数声啼鸟。\n谁道。\n为甚新来消瘦，底事恹恹烦恼。\n不是悲花，非干病酒，有个离肠难扫。", 
    "rhythmic": "望远行"
  }, 
  {
    "author": "陈德武", 
    "content": "记当年时，离筵上、把梅花折。\n还经尽、江南烟雨，淮阳风雪。\n寒食清明都过了，看看又到端阳节。\n倚阑干、屈指数流光，经年别。\n心一寸、愁肠结。\n千里梦、三更月。\n□晓来寒透，不堪愁绝。\n羞见慈乌啼反哺，厌闲乳燕调新舌。\n睹禽物、愈觉倍伤情，归心切。", 
    "rhythmic": "满江红"
  }, 
  {
    "author": "陈德武", 
    "content": "阑葺疏芦，帘编小苇，好个清幽公馆。\n栽槐夹道，种菊盈轩，景物便堪咏玩。\n门外一番雨馀，嫩绿缘枝，浅清清眼。\n悄无人，一枕新凉睡觉，燕泥香暖。\n蓦地里、对景伤怀，思量无限。\n回首故园春远。\n松期竹待，壑诮林嘲，苦被浮名牵绊。", 
    "rhythmic": "惜馀春慢・选冠子"
  }, 
  {
    "author": "陈德武", 
    "content": "疏帘揭。\n云端仰见娟娟月。\n娟娟月。\n不应何恨，照人离别。\n闭门独睡空愁绝。\n娥梦里低低说。\n低低说。\n悲欢离合，阴晴圆缺。", 
    "rhythmic": "忆秦娥"
  }, 
  {
    "author": "陈德武", 
    "content": "雾失南楼，云低东阁。\n枝头不见南飞鹊。\n娥何事太多情，今宵故误年时约。\n天易阴晴，人多哀乐。\n从来此事难凭度。\n匆匆又是隔年期，且烧银烛酬高酌。", 
    "rhythmic": "踏莎行"
  }, 
  {
    "author": "陈德武", 
    "content": "新酒初香菊半含。\n月也三三。\n日也三三。\n登高已约上崭岩。\n世事相担。\n风雨相担。\n头上茱萸颠倒簪。\n身在河南。\n心在江南。\n渊明何日解征骖。\n俯也何惭。\n仰也何惭。", 
    "rhythmic": "一翦梅"
  }, 
  {
    "author": "陈德武", 
    "content": "三径芳根自不群。\n每於霜後播清芳。\n枝头蛱蝶如羞见，篱外征鸿不可闻。\n情脉脉，思纷纷。\n绕窗吟咏理馀薰。\n卷帘人在西风里，知是新来瘦几分。", 
    "rhythmic": "鹧鸪天"
  }, 
  {
    "author": "陈德武", 
    "content": "声迹随风，浪痕如霰。\n蓝桥路远无由见。\n黄昏肠断倚阑时，看看数尽南飞雁。\n日理丝机，宵拈针线。\n春秋不管莺和燕。\n欲将心事诉佳期，回文直上金銮殿。", 
    "rhythmic": "踏莎行"
  }, 
  {
    "author": "陈德武", 
    "content": "梅压宫妆，柳横眉黛。\n都将留得春光在。\n弄琴台上忽相逢，吹箫月下曾相待。\n海燕春归，江鸿秋迈。\n到头总是恩和爱。\n佳期约在白云间，一团和气春如海。", 
    "rhythmic": "踏莎行"
  }, 
  {
    "author": "张炎", 
    "content": "波暖绿粼粼，燕飞来、好是苏堤才晓。\n鱼没浪痕圆，流红去、翻笑东风难扫。\n荒桥断浦，柳阴撑出扁舟小。\n回首池塘青欲遍，绝似梦中芳草。\n和云流出空山，甚年年净洗，花香不了。\n新渌乍生时，孤村路、犹忆那回曾到。\n馀情渺渺。\n茂林觞咏如今悄。\n前度刘郎归去後，溪上碧桃多少。", 
    "rhythmic": "南浦"
  }, 
  {
    "author": "张炎", 
    "content": "接叶巢莺，平波卷絮，断桥斜日归船。\n能几番游，看花又是明年。\n东风且伴蔷薇住，到蔷薇、春已堪怜。\n更凄然。\n万绿西泠，一抹荒烟。\n当年燕子知何处，但苔深韦曲，草暗斜川。\n见说新愁，如今也到鸥边。\n无心再续笙歌梦，掩重门、浅醉闲眠。", 
    "rhythmic": "高阳台"
  }, 
  {
    "author": "张炎", 
    "content": "看方壶拥翠，太极垂光，积雪初晴。\n阊阖开黄道，正绿章封事，飞上层青。\n古台半压琪树，引袖拂寒星。\n见玉冷闲坡，金明邃宇，人住深清。\n幽寻。\n自来去，对华表千年，天籁无声。\n别有长生路，看花开花落，何处无春。", 
    "rhythmic": "忆旧游"
  }, 
  {
    "author": "张炎", 
    "content": "萧疏野柳嘶寒马，芦花深、还见游猎。\n山势北来，甚时曾到，醉魂飞越。\n酸风自咽。\n拥吟鼻、征衣暗裂。\n正凄迷，天涯羁旅，不似灞桥雪。\n谁念而今老，懒赋长杨，倦怀休说。\n空怜断梗梦依依，岁华轻别。", 
    "rhythmic": "凄凉犯"
  }, 
  {
    "author": "张炎", 
    "content": "杨万里，笑当年底事，中分南北。\n须信平生无梦到，却向而今游历。\n老柳官河，斜阳古道，风定波犹直。\n野人惊问，泛槎何处狂客。\n迎面落叶萧萧，水流沙共远，都无行迹。\n衰草凄迷秋更绿，惟有闲鸥独立。", 
    "rhythmic": "壶中天・念奴娇"
  }, 
  {
    "author": "张炎", 
    "content": "平沙催晓，野水惊寒，遥岑寸碧烟空。\n万里冰霜，一夜换却西风。\n晴梢渐无坠叶，撼秋声、都是梧桐。\n情正远，奈吟湘赋楚，近日偏慵。\n客里依然清事，爱窗深帐暖，戏拣香筒。\n片霎归程，无奈梦与心同。\n空教故林怨鹤，掩闲门、明月山中。\n春又小，甚梅花、犹自未逢。", 
    "rhythmic": "声声慢"
  }, 
  {
    "author": "张炎", 
    "content": "候馆深灯，辽天断羽，近日音书疑绝。\n转眼伤心，慵看剩歌残阕。\n才忘了、还著思量，待去也、怎禁离别。\n恨只恨、桃叶空江，殷勤不似谢红叶。\n良宵谁念哽咽。\n对熏炉象尺、闲伴凄切。\n独立西风，犹忆旧家时节。\n随款步、花密藏春，听私语、柳疏嫌月。\n今休问，燕约莺期，梦游空趁蝶。", 
    "rhythmic": "绮罗香"
  }, 
  {
    "author": "张炎", 
    "content": "波荡兰觞，邻分杏酪，昼辉冉冉烘晴。\n索飞仙，戏船移景，薄游也自人。\n短桥虚市，听隔柳、谁家卖饧。\n月题争系，油壁相连，笑语逢迎。\n池亭小队秦筝。\n就地围香，临水湔裙。\n冶态飘云，醉妆扶玉，未应闲了芳情。", 
    "rhythmic": "庆春宫・高阳台"
  }, 
  {
    "author": "张炎", 
    "content": "莺柳烟堤。\n记未吟青子，曾比红儿。\n娴娇弄春微透，鬟翠双垂。\n不道留仙不住，便无梦、吹到南枝。\n相看两流落，掩面凝羞，怕说当时。\n凄凉歌楚调，袅馀音不放，一朵云飞。\n丁香枝上，几度款语深期。", 
    "rhythmic": "国香"
  }, 
  {
    "author": "刘克庄", 
    "content": "不须更问旁人，劝君自拂青铜照。\n幅巾短褐，有些野逸，有些村拗。\n两度呼来，也曾批敕，也曾还诏。\n笑先生此手，今堪何用，苔矶上、堪垂钓。\n白雪新腔高妙。\n把侬家、调疏称道。\n六韬未试，抑诗未作，如何归老。\n玉带金貂，星儿快活，天来烦恼。\n待自笺年甲，缴还官职，换山翁号。", 
    "rhythmic": "水龙吟"
  }, 
  {
    "author": "刘克庄", 
    "content": "行藏自决於心，不消谋及门前客。\n平生慕用，著书玄晏，挂冠贞白。\n帝奖孤高，别加九锡，一筇双屐。\n更赐之车服，胙之茅土，依稀在、槐安国。\n频领竹宫清职。\n仰飞仙、犹龙无迹。\n与谁同去，挑包徐甲，负辕班特。\n蹉过明师，且寻狎友，杜康仪狄。\n笑谢公旷达，暮年垂泪，听桓郎笛。", 
    "rhythmic": "水龙吟"
  }, 
  {
    "author": "刘克庄", 
    "content": "先生避谤山栖，戒门不纳高轩客。\n谁欤来者，吟诗张碧，诙谐侯白。\n礼数由他，谢郎著帽，王郎穿屐。\n且问花随柳，举杯邀月，那须预、人家国。\n香案旁边供职。\n鸟飞空、何曾留迹。\n翁铁汉，两贤安在，百夫之特。\n但愿王师，早俘颉利，早禽长狄。\n便太平无事，卖薪沽酒，骑牛腰笛。", 
    "rhythmic": "水龙吟"
  }, 
  {
    "author": "刘克庄", 
    "content": "当年玉立清扬，屋梁落月偏相照。\n而今衰飒，形骸百丑，情怀十拗。\n久已饰巾、尚堪扶杖，听山东诏。\n尽後车载汝，营丘封汝，何必在、溪钓。\n晚悟儋书玄妙。\n懒从他、锺离传道。\n不论资望推排，也做五更三老。\n宋玉多悲，唐衢喜哭，好闲烦恼。\n问天公，扑断散人二字，赐龟蒙号。", 
    "rhythmic": "水龙吟"
  }, 
  {
    "author": "刘克庄", 
    "content": "此翁饱阅人间，三生似是刘宾客。\n若论辈行，早陪韩柳，晚交元白。\n老矣安能，为人取履，与人争屐。\n叹酒泉郡远，醉乡路绝，今何处、堪开国。\n解去冰衔华职。\n遍空山、难寻行迹。\n道旁喘月，田间卧草，也胜郊特。\n宰相□□，周公留召，娄公容狄。\n喜时平身健，三行社饮，一声樵笛。", 
    "rhythmic": "水龙吟"
  }, 
  {
    "author": "刘克庄", 
    "content": "病夫鬓秃颜苍，不堪持向清溪照。\n一生枘凿，壮夫懦，通人嫌拗。\n让当行家，勒浯西颂，草淮南诏。\n幸脱离沮洳，浮游江海，悠然逝、毋吞钓。\n宴坐蒲团观妙。\n怪痴儿、舂粮求道。\n古人尚齿，迎他商皓，拜他庞老。\n鸠杖蒲轮，把身束缚，替人愁恼。\n煞为僧不了，下梢犹要，紫衣师号。", 
    "rhythmic": "水龙吟"
  }, 
  {
    "author": "刘克庄", 
    "content": "斋不是凡人，海山仙圣知来处。\n清英融结，佩瑶台月，饮金茎露。\n翰墨流行，禁中有本，御前停箸。\n向弘文馆里，薰风殿上，亲属和、微凉句。\n已被昭阳人妒。\n更那堪、鼎成龙去。\n曾传宝苑，曾将玉杵，付长生兔。\n地覆天翻，河清海浅，朱颜常驻。\n算给扶朝者，临雍拜者，下梢须做。", 
    "rhythmic": "水龙吟"
  }, 
  {
    "author": "刘克庄", 
    "content": "此翁幸自偏盲，那堪右目生微翳。\n羽流禳谢，缁郎忏悔，天乎无罪。\n客曰不然，也因口腹，也因瞻视。\n汝夜披黄卷，日餐丹荔，贻伊戚、将谁怼。\n长智都缘更事。\n尽今生、十分珍卫。\n暮年怕杀，汗青蠹简，擘红高会。\n也莫贪他，君谟旧谱，子云奇字。\n特邀张司业，看花题竹，韩家园内。", 
    "rhythmic": "水龙吟"
  }, 
  {
    "author": "刘克庄", 
    "content": "松桂各参天。\n石桥下，新种一池莲。\n似仙子御风，来从姑射，地灵献宝，产向蓝田。\n曾入先生虚白屋，不喜傅朱铅。\n记茂叔溪头，深衣听讲，远公社里，素衲安禅。\n山间。\n多红鹤，端相久，蓦地飞去蹁跹。\n但蝶戏鹭翘，有时偷近旁边。", 
    "rhythmic": "风流子"
  }, 
  {
    "author": "刘克庄", 
    "content": "凉月如冰，素涛翻雪，人世依约三更。\n扁舟乘兴，莫计水云程。\n忽到一洲奇绝，花无数、多不知名。\n浑疑是，芙蓉城里，又似牡丹坪。\n蓬莱，应不远，天风海浪，满目凄清。\n更一声铁笛，石裂龙惊。\n回顾尘寰局促，挥袂去、散发骑鲸。\n蘧蘧觉，元来是梦，钟动野鸡鸣。", 
    "rhythmic": "满庭芳"
  }, 
  {
    "author": "刘克庄", 
    "content": "吾少多奇节。\n颇揶揄、玉关定远，壶头新息。\n一剑防身行万里，选甚南溟北极。\n看塞雁、衔来秋色。\n不但槊棋夸妙手，管城君、亦自无敌。\n终贾辈，恐难匹。\n酒肠诗胆新来窄。\n向西风、登高望远，乱山斜日。\n安得良弓并快马，聊与诸公角力。\n漫醉把、栏干频拍。\n莫恨寒蟾离海晚，待与君、秉烛游今夕。\n欢易买，健难得。", 
    "rhythmic": "贺新郎"
  }, 
  {
    "author": "刘克庄", 
    "content": "北望神州路。\n试平章、这场公事，怎生分付。\n记得太行山百万，曾入宗爷驾驭。\n今把作、握蛇骑虎。\n君去京东豪杰喜，想投戈、下拜真吾父。\n谈笑里，定齐鲁。\n两河萧瑟惟狐兔。\n问当年、祖生去後，有人来否。\n多少新亭挥泪客，谁梦中原块土。\n算事业、须由人做。\n应笑书生心胆怯，向车中、闭置如新妇。\n空目送，塞鸿去。", 
    "rhythmic": "贺新郎"
  }, 
  {
    "author": "刘克庄", 
    "content": "尽说番和汉。\n这琵琶、依稀似曲，蓦然弦断。\n作麽一年来一度，欺得南人技短。\n叹几处、城危如卵。\n元凯後身居玉帐，报胡儿、休作寻常看。\n布严令，运奇算。\n开门决斗雌雄判。\n笑中宵、奚车毡屋，兽惊禽散。\n个个巍冠横尘柄，谁了君王此段。\n也莫靠、长江能限。\n不论周郎并幼度，便仲尼、复起嗟微管。\n驰露布，筑京观。", 
    "rhythmic": "贺新郎"
  }, 
  {
    "author": "刘克庄", 
    "content": "宣引东华去。\n似当年、文皇亲擢，马周徒步。\n殿上风霜生白简，下殿扁舟已具。\n怎不与、官家留住。\n古有一言腰相印，谁教他、满箧婴鳞疏。\n还笏退，不回顾。\n新来边报犹飞羽。\n问诸公、可无长策，少宽明主。\n攀槛朱云头雪白，流落如今底处。\n但一片、丹心如故。\n赖有越台堪眺望，那中原、莫已平安否。\n风色恶，海天暮。", 
    "rhythmic": "贺新郎"
  }, 
  {
    "author": "刘克庄", 
    "content": "驿骑联翩至。\n道台家、筹边方急，酒行姑止。\n作麽携将琴鹤去，不管州人堕泪。\n富与贵、平生无味。\n可但红尘难著脚，便山林、未有安身地。\n搔白发，兀相对。\n前身小范疑公是。\n忆当年、天章阁上，建明尤伟。\n庆历诸贤方得路，便不容他老子。\n须著放、延州城里。\n一句殷勤牢记取，在朝廷、最好图西事。\n何必向，玉关外。", 
    "rhythmic": "贺新郎"
  }, 
  {
    "author": "刘克庄", 
    "content": "飞诏从天下。\n道中朝、名流欲尽，君王思贾。\n时事祗今堪痛哭，未可徐徐俟驾。\n好著手、扶将宗社。\n多少法筵龙象众，听灵山、属付些儿话。\n千百世，要传写。\n子方行矣乘骢马。\n又送他、江南太史，去游毡厦。\n老我伴身惟有影，倚遍风轩月榭。\n怅玉手、何时重把。\n君向柳边花底问，看贞元、朝士谁存者。\n桃满观，几开谢。", 
    "rhythmic": "贺新郎"
  }, 
  {
    "author": "刘克庄", 
    "content": "南国秋容晚。\n晓寒轻、菊花台榭，拒霜池馆。\n试向壶山堂上望，万顷黄云刈遍。\n总吃著、君侯方寸。\n不要汉廷夸击断，要史家、编入循良传。\n春脚到，福星见。\n家家香火人人愿。\n要还他、庆元狨座，建炎蝉冕。\n稳奉安舆迎两国，谁谓山遥水远。\n福寿比、河沙难算。\n来岁而今黄花节，早骖鸾、入侍瑶池宴。\n风浩荡，海清浅。", 
    "rhythmic": "贺新郎"
  }, 
  {
    "author": "刘克庄", 
    "content": "深院榴花吐。\n画帘开、衣纨扇，午风清暑。\n儿女纷纷夸结束，新样钗符艾虎。\n早已有、游人观渡。\n老大逢场慵作戏，任陌头、年少争旗鼓。\n溪雨急，浪花舞。\n灵均标致高如许。\n忆生平、既纫兰佩，更怀椒糈。\n谁信骚魂千载後，波底垂涎角黍。\n又说是、蛟馋龙怒。\n把似而今醒到了，料当年、醉死差无苦。\n聊一笑，吊千古。", 
    "rhythmic": "贺新郎"
  }, 
  {
    "author": "刘克庄", 
    "content": "湛湛长空黑。\n更那堪、斜风细雨，乱愁如织。\n老眼平生空四海，赖有高楼百尺。\n看浩荡、千崖秋色。\n白发书生神州泪，尽凄凉、不向牛山滴。\n追往事，去无迹。\n少年自负凌云笔。\n到而今、春华落尽，满怀萧瑟。\n常恨世人新意少，爱说南朝狂客。\n把破帽、年年拈出。\n若对黄花孤负酒，怕黄花、也笑人岑寂。\n鸿北去，日西匿。", 
    "rhythmic": "贺新郎"
  }, 
  {
    "author": "刘克庄", 
    "content": "绝顶规危榭。\n跨高寒、鸟飞不过，云生其下。\n斤无声人按堵，翕青红变化。\n览城郭、山川如画。\n阁老凤楼修造手，笑谈间、突出凌云厦。\n台上景，买无价。\n唾壶麈尾登临暇。\n似当年、滁阳太守，欧阳公也。\n倾倒赣江供砚滴，判断雪天月夜。\n更唤取、邹枚司马。\n铜雀凌歌舞散，访残砖、断甓无存者。\n馀翰墨，被风雅。", 
    "rhythmic": "贺新郎"
  }, 
  {
    "author": "刘克庄", 
    "content": "动地东风起。\n画桥西、绕溪桑柘，漫山桃李。\n寂寂墙阴苍苔径，犹印前回屐齿。\n惊岁月、飙驰云驶。\n太息攀翻长亭树，是先生、手种今如此。\n君不乐，欲何俟。\n傍人错会渊明意。\n笑斯翁、皇皇汲汲，登山临水。\n佳处径呼篮舆去，彷佛柴桑栗里。\n从我者、门生儿子。\n尝试平章先贤传，屈原醒、不似刘伶醉。\n拼酩酊，卧花底。", 
    "rhythmic": "贺新郎"
  }, 
  {
    "author": "刘克庄", 
    "content": "鹊报千林喜。\n还猛省、谢家池馆，早寒天气。\n要与瑶姬叙离索，草草杯盘藉地。\n怅减尽、何郎才思。\n不愿玉堂并金屋，愿年年、岁岁花间醉。\n餐秀色，挹高致。\n西园飞盖东山妓。\n问何如、半山雪里，孤山烟外。\n管甚夜深风露冷，人与长瓶共睡。\n任翠羽、枝头多事。\n老子平生无他过，为梅花、受取风流罪。\n簪白发，莫教坠。", 
    "rhythmic": "贺新郎"
  }, 
  {
    "author": "刘克庄", 
    "content": "溪上收残雨。\n倚画栏、薄绵乍脱，日阴亭午。\n闹市不知春色处，散在荒园废墅。\n渐小白、长红无数。\n客子虽非河阳令，也随缘、暂作莺花主。\n那可负，瓮中醑。\n碧云四合千岩暮。\n恨匆匆、余方有事，子姑归去。\n趁取群芳未摇落，暇日提鱼就煮。\n叹激电、光阴如许。\n回首明年何处在，问桃花、尚记刘郎否。\n公莫笑，醉中语。", 
    "rhythmic": "贺新郎"
  }, 
  {
    "author": "刘克庄", 
    "content": "曾与瑶姬约。\n恍相逢、翠裳摇曳，珠联络。\n风露青冥非人世，揽结玉龙骖鹤。\n爱万朵、千条纤弱。\n祷祝花神怜惜取，问开时、晴雨须斟酌。\n枝上雪，莫消却。\n恼人匹似中狂药。\n凭危栏、烛光交映，乐声遥作。\n身上春衫香薰透，看到参横月落。\n算茉莉、犹低一著。\n坐有缑山王郎子，倚玉箫、度曲难为酢。\n君不饮，铸成错。", 
    "rhythmic": "贺新郎"
  }, 
  {
    "author": "刘克庄", 
    "content": "想赴瑶池约。\n向东风、名姬骏马，翠鞯金络。\n太液池边鹄群下，又似南楼呼鹤。\n画不就、纤娇弱。\n罗帕封香来天上，泻铜盘、沆瀣供清酌。\n春去也，被留却。\n芳魂再返应无药。\n似诗咏、绿衣黄里，感伤而作。\n爱惜尚嫌蜂采去，何况流莺蹴落。\n且放下、珠帘遮著。\n除却江南黄九外，有何人、敢与花酬酢。\n君认取，莫教错。", 
    "rhythmic": "贺新郎"
  }, 
  {
    "author": "刘克庄", 
    "content": "浅把宫黄约。\n细端相、普陀烟里，金身珠络。\n萼绿华轻罗袜小，飞下祥云仙鹤。\n朵朵赛、蜂腰纤弱。\n已被色香撩病思，尽鹅儿、酒美无多酌。\n看不足，怕残却。\n人间难得伤春药。\n更枝头、流莺呼起，少年狂作。\n留取姚家花相伴，羞与万红同落。\n未肯让、蜡梅先著。\n乐府今无黄绢手，问斯人、清唱何人酢。\n休草草，认题错。", 
    "rhythmic": "贺新郎"
  }, 
  {
    "author": "刘克庄", 
    "content": "一梦扬州事。\n画堂深、金瓶万朵，元戎高会。\n座上祥云层层起，不减洛中姚魏。\n叹别後、关山迢递。\n国色天香何处在，想东风、犹忆狂书记。\n惊岁月，一弹指。\n数枝清晓烦驰骑。\n向小窗、依稀重见，芜城妖丽。\n料得花怜侬消瘦，侬亦怜花憔悴。\n漫怅望、竹西歌吹。\n老矣应无骑鹤日，但春衫、点点当时泪。\n那更有，旧情味。", 
    "rhythmic": "贺新郎"
  }, 
  {
    "author": "刘克庄", 
    "content": "草草池亭宴。\n又何须、珠络臂，琵琶遮面。\n宾主一时词翰手，倏忽龙蛇满案。\n传写处、尘飞莺啭。\n但得时平鱼稻熟，这腐儒、不用青精饭。\n阴雾扫，霁华见。\n使君偿了丰年愿。\n便从今、也无敲扑，也无厨传。\n试拂笼纱看壁记，几个标名渠观。\n想九牧、闻风争羡。\n此老饱知民疾苦，早归来、载笔薰风殿。\n诗有讽，赋无劝。", 
    "rhythmic": "贺新郎"
  }, 
  {
    "author": "刘克庄", 
    "content": "梦断钧天宴。\n怪人间、曲吹别调，局翻新面。\n不是先生喑哑了，怕杀乌台旧案。\n但掩耳、蝉嘶禽啭。\n老去把茅依地主，有瓦盆盛酒荷包饭。\n停造请、免朝见。\n少狂误发功名愿。\n苦贪他、生前死後，美官佳传。\n白发归来还自笑，管辖希夷古观。\n看一道、冰衔堪羡。\n妃子将军未已，问匡山、何似金銮殿。\n休更待，杜鹃劝。", 
    "rhythmic": "贺新郎"
  }, 
  {
    "author": "刘克庄", 
    "content": "风露驱炎毒。\n记仙翁、飘然谪堕，吹笙骑鹄。\n历历汉初秦季事，山下瓜犹未熟。\n过眼见、群雄分鹿。\n想得拂衣游汗漫，试回头、刘项俱蛮触。\n斫鲸脍，脯麟肉。\n越人好事因成俗。\n拥遨头、如云士女，山南山北。\n问讯先生无恙否，齐鲁干戈满目。\n且游戏、扶胥黄木。\n不是世无瓜样枣，便有来、肯饱痴儿腹。\n聊举酒，笑相属。", 
    "rhythmic": "贺新郎"
  }, 
  {
    "author": "刘克庄", 
    "content": "此腹元空洞。\n少年时、诸公过矣，上天吹送。\n老大被他禁害杀，身与浮名孰重。\n这鼓笛、休休拈弄。\n彩笔掷还残锦去，愿今生、来世无妖梦。\n且饭犊，莫吞凤。\n新来喑哑如翁仲。\n羡王郎、骖鸾缥缈，玉箫吹动。\n应笑夔州村里女，灸面生愁进奉。\n要绝代、倾城安用。\n今古何人知此理，有吾家、酒德先生颂。\n三万卷，漫充栋。", 
    "rhythmic": "贺新郎"
  }, 
  {
    "author": "刘克庄", 
    "content": "主判茅君洞。\n有檐间、查查喜鹊，晓来传送。\n几度黄符披戴了，此度君恩越重。\n被贺监、天随调弄。\n做取散人千百岁，笑渠侬、一霎邯郸梦。\n歌而过，凤兮凤。\n灌园织屦希陈仲。\n问先生、加齐卿相，可无心动。\n除却醴泉中太乙，拣个名山自奉。\n那捷径、输他藏用。\n有耳不曾闻黜陟，免教人、贬驳徂徕颂。\n服兰佩，结茅栋。", 
    "rhythmic": "贺新郎"
  }, 
  {
    "author": "刘克庄", 
    "content": "谪下神清洞。\n更遭他、揶揄黠鬼，路旁遮送。\n薄命书生鸡肋尔，却笑尊拳忒重。\n破故纸、谁教翻弄。\n一枕茅檐春睡美，便周公、大圣何须梦。\n门前客，任题凤。\n卜邻羊仲并求仲。\n愿春来、西畴雨足，土膏犁动。\n白发巡官占岁稔，不问京房翼奉。\n槔与瓮、从今无用。\n醉与老农同击壤，莫随人、投献嘉禾颂。\n在陋巷，胜华栋。", 
    "rhythmic": "贺新郎"
  }, 
  {
    "author": "刘克庄", 
    "content": "妾出於微贱。\n小年时、朱弦弹绝，玉笙吹遍。\n粗识国风关雎乱，羞学流莺百啭。\n总不涉、闺情春怨。\n谁向西邻公子说，要珠鞍、迎入梨花院。\n身未动，意先懒。\n主家十二楼连苑。\n那人人、靓妆按曲，绣帘初卷。\n道是华堂箫管唱，笑杀鸡坊拍衮。\n回首望、侯门天远。\n我有平生离鸾操，颇哀而不愠微而婉。\n聊一奏，更三叹。", 
    "rhythmic": "贺新郎"
  }, 
  {
    "author": "刘克庄", 
    "content": "鬓雪今千缕。\n更休休、痴心呆望，故人明主。\n晚学瞿聃无所得，不解飞升灭度。\n似晓鼓、冬冬挝五。\n散尽朝来汤饼客，且烹鸡、要饭茅容母。\n怕回首，太行路。\n麟台学士微云句。\n便樽前、周郎复出，审音无误。\n安得春莺雪儿辈，轻拍红牙按舞。\n也莫笑、侬家蛮语。\n老去山歌尤协律，又何须、手笔如燕许。\n援琴操，促筝柱。", 
    "rhythmic": "贺新郎"
  }, 
  {
    "author": "刘克庄", 
    "content": "放逐身蓝缕。\n被门前、群鸥戏狎，见推盟主。\n若把士师三黜比，老子多他两度。\n袖手看、名场呼五。\n不会车边望尘拜，免他年、青史羞潘母。\n句曲洞，是归路。\n平生怕道萧萧句。\n况新来、冠弁侧，醉人多误。\n管甚是非并礼法，顿足低昂起舞。\n任百鸟、喧啾春语。\n欲托朱弦写悲壮，这琴心、脉脉谁堪许。\n君按拍，我调柱。", 
    "rhythmic": "贺新郎"
  }, 
  {
    "author": "刘克庄", 
    "content": "国脉微如缕。\n问长缨、何时入手，缚将戎主。\n未必人间无好汉，谁与宽些尺度。\n试看取、当年韩五。\n岂有谷城公付授，也不干、曾遇骊山母。\n谈笑起，两河路。\n少时棋柝曾联句。\n叹而今、登楼揽镜，事机频误。\n闻说北风吹面急，边上冲梯屡舞。\n君莫道、投鞭虚语。\n自古一贤能制难，有金汤、便可无张许。\n快投笔，莫题柱。", 
    "rhythmic": "贺新郎"
  }, 
  {
    "author": "刘克庄", 
    "content": "万字如针缕。\n忆王郎、丹墀大对，气为文主。\n贵近旁观俱失色，仰止如天圣度。\n笑杜牧、成名居五。\n晚面清光犹苦谏，似封人、恳切言君母。\n谪尘世，错行路。\n当时宜和薰风句。\n又那知、青云一跌，被才名误。\n输与灵和殿前柳，柔软随风学舞。\n怪两鸟、新来停语。\n不是先生高索价，问何时、宰相先生许。\n举杯祝，莫倾柱。", 
    "rhythmic": "贺新郎"
  }, 
  {
    "author": "刘克庄", 
    "content": "身畔无丝缕。\n但从前、裳练，做他家主。\n甲子一周加二纪，兔走乌飞几度。\n赛孔子、如来三五。\n鹤发萧萧无可截，要一杯、留客惭陶母。\n门外草，欲迷路。\n朗吟白雪阳春句。\n待夫君、骊驹不至，鹊声还误。\n老去聊攀莱子例，倒著斑衣戏舞。\n记田舍、火炉头语。\n肘後黄金腰下印，有高堂、未敢将身许。\n且扇枕，莫倚柱。", 
    "rhythmic": "贺新郎"
  }, 
  {
    "author": "刘克庄", 
    "content": "辇路东风里。\n试回头、金闺昨梦，侵寻三纪。\n岁晚岿然灵光殿，仆与君侯而已。\n漫过眼、几番桃李。\n珠履金钗常满座，问谁人、得似张公子。\n驰骥，佩龟紫。\n宿云收尽檐声止。\n玳筵开、高台风月，後堂罗绮。\n恰近洛人修禊节，莫惜飞觞临水。\n怕则怕、追锋徵起。\n此老一生江海客，愿风云、际会从今始。\n宁郁郁，久居此。", 
    "rhythmic": "贺新郎"
  }, 
  {
    "author": "刘克庄", 
    "content": "老去光阴驶。\n向西风、疏林变缬，残霞成绮。\n尚喜暮年腰脚健，不碍登山临水。\n算自古、英游能几。\n客与桓公俱臭腐，独流传、吹帽狂生尔。\n後来者，亦犹此。\n篮舆伊轧柴桑里。\n问黄花、没些消息，空篱而已。\n赖有一般芙蓉月，偏照先生怀里。\n且觅个、栏干同倚。\n检点樽前谁见在，忆平生、共插茱萸底。\n欢未足，饮姑止。", 
    "rhythmic": "贺新郎"
  }, 
  {
    "author": "刘克庄", 
    "content": "忆昔俱年少。\n向斯晨、登高怀古，赋诗舒啸。\n追数樽前插花客，人物并皆佳妙。\n禁几度、西风残照。\n元子寄奴曾富贵，到而今、一一消磨了。\n君不乐，後人笑。\n山南山北添华表。\n叹归来、谢池草合，黄台瓜少。\n老去爱持齐物论，谁管彭殇寿夭。\n待细说、教天知道。\n不羡两苏并二宋，愿弟兄、岁岁同吹帽。\n杯到手，莫辞。", 
    "rhythmic": "贺新郎"
  }, 
  {
    "author": "刘克庄", 
    "content": "何必游嵩少。\n屋边山、松风浩荡，虎龙吟啸。\n旧效楚人悲秋作，晚爱陶诗高妙。\n发如此、临流羞照。\n屈指向来夸毗子，被西风、一笔都勾了。\n曾不满，达人笑。\n当年玉振於江表。\n怅而今、老身空在，欢娱全少。\n假使真如彭祖寿，蒙叟犹嗤渠夭。\n偶落笔、不经人道。\n岁晚连床谈至晓，胜冈头、出没看乌帽。\n君举白，我频。", 
    "rhythmic": "贺新郎"
  }, 
  {
    "author": "刘克庄", 
    "content": "人老难重少。\n强追陪、李侯痛饮，刘郎清啸。\n报答秋光无一字，虚说君房语妙。\n且匣起、青铜休照。\n赖有多情篱下菊，待西风、不肯先开了。\n留晚节，发孤笑。\n孔璋客绍衡依表。\n有谁怜、戴花翁病，插萸人少。\n生不逢场闲则剧，年似龚生犹夭。\n吃紧处、无人曾道。\n到得扶他迂叟出，算貂蝉、未抵深衣帽。\n街酒贱，更沽。", 
    "rhythmic": "贺新郎"
  }, 
  {
    "author": "刘克庄", 
    "content": "犹记臣之少。\n兴狂时、过陈遵饮，对孙登啸。\n岁晚登临多感慨，但觉齐山诗妙。\n任蓉月、柳风吹照。\n金印不来丹飞去，拟神仙、富贵都差了。\n空铸错，与人笑。\n九年前拜悬车表。\n试回看、柴桑菊老，玄都花少。\n周也曾言殇子寿，佛以白头为夭。\n末後句、岩头曾道。\n头似秃巾裹懒，最不宜蝉冕宜僧帽。\n杯中物，直须。", 
    "rhythmic": "贺新郎"
  }, 
  {
    "author": "刘克庄", 
    "content": "行乐尤宜少。\n忆坡公、洞箫听罢，划然长啸。\n四海共知霜鬓满，莫问近来何妙。\n也不记、金莲曾照。\n老没太官糕酒分，把茱萸、便准登高了。\n齐得丧，等嘻笑。\n集无韩子潮州表。\n数当时、南迁者众，北归人少。\n赤壁玉堂均一梦，此岂蛮烟能夭。\n与同叔、俱尝知道。\n谁向进贤冠底说，画出来、不似眉山帽。\n秋菊盏，献公。", 
    "rhythmic": "贺新郎"
  }, 
  {
    "author": "刘克庄", 
    "content": "鹏赋年犹少。\n晚飘蓬、夜郎秋浦，渔歌猿啸。\n骏马名姬俱散去，参透南华微妙。\n敛万丈、光芒回照。\n妃子将军个甚，老先生、拂袖金闺了。\n供玉齿，粲然笑。\n解骖赖有汾阳老。\n叹今人、布衣交薄，绨袍情少。\n黄祖斗筲何足算，鹦鹉才高命夭。\n与贺监、其归同道。\n脱下锦袍与呆底，谪仙人、白伫乌纱帽。\n邀素月，入杯。", 
    "rhythmic": "贺新郎"
  }, 
  {
    "author": "刘克庄", 
    "content": "低局从头错。\n解危机、除非唤取，国棋来著。\n不信胡儿能胆大，南岸安他阵脚。\n谈笑里、乌巢空幕。\n西起岷峨东海岱，有捷旗、露布无宵柝。\n莘渭後，到秋壑。\n淮田犁遍吴田荻。\n问台家、山河宇宙，是谁擎托。\n自觉怀中残锦尽，采色彰施技薄。\n视柳雅、韩碑瞠若。\n稽首鲁公黄发颂，世何人、堪继奚斯作。\n楚狂语，莫删却。", 
    "rhythmic": "贺新郎"
  }, 
  {
    "author": "刘克庄", 
    "content": "宿雨轻飘洒。\n少年时、追欢记节，同人于野。\n老去登临无脚力，徙倚屋东篱榭。\n但极目、海山如画。\n千古惟传吹帽汉，大将军、野马尘埃也。\n须彩笔，为陶写。\n鹤归旧里空悲咤。\n叹原头、累累高冢，洛英凋谢。\n留得香山病居士，却入渔翁保社。\n怅谁伴、先生情话。\n樽有葡萄簪有菊，西凉州、不似东篱下。\n休唤醒，利名者。", 
    "rhythmic": "贺新郎"
  }, 
  {
    "author": "刘克庄", 
    "content": "拂袖归来也。\n懒追陪、竹林嵇阮，兰亭王谢。\n谁与此翁相暖热，赖有平生伯雅。\n且放意、高吟闲话。\n山鸟山花皆上客，又何须、胜似公荣者。\n胸磊块，总浇下。\n盘龙痴绝求鹅炙。\n这先生、黄齑瓮熟，味珍无价。\n酒颂一篇差要妙，庄列诸书土苴。\n任礼法、中人嘲骂。\n君特未知其趣耳，若还知、火急来投社。\n共秉烛，惜今夜。", 
    "rhythmic": "贺新郎"
  }, 
  {
    "author": "刘克庄", 
    "content": "过眼光阴驶。\n忆垂髫、留连节物，逢场游戏。\n初试衣弄纨扇，斗采菖蒲涧里。\n今发白、颜苍如此。\n艾子萧郎方用事，怪先生、苦死纫兰芷。\n君不乐，欲何俟。\n头标夺得群儿喜。\n向溪边、旁观助噪，叹吾衰矣。\n欲建鼓旗无气力，唤起龙泉改委。\n但酒户、加封而已。\n晚觉醉乡差快活，那独醒、公子真呆底。\n聊洗净，笛筝耳。", 
    "rhythmic": "贺新郎"
  }, 
  {
    "author": "刘克庄", 
    "content": "家有仙禽二。\n早追随、先生杖屦，互乡童子。\n旦旦池边三薰沐，夜夜山中警睡。\n且伴我、人间游戏。\n此老生平哀大陆，到末梢、始忆华亭唳。\n评往事，败佳思。\n古云鹤算谁能纪。\n叹归来、山川如故，人民非是。\n但愿主君高飞去，莫爱乘轩禄位。\n更赛过、令威千岁。\n假使焦山真羽化，待华阳贞逸铭方瘗。\n我拍手，渠展翅。", 
    "rhythmic": "贺新郎"
  }, 
  {
    "author": "刘克庄", 
    "content": "上林全树，曾借君栖宿。\n朝过瑶台暮群玉。\n忽翩然、脱下宫锦袍来，□□□，却向齐州受。\n等闲挥醉笔，咳唾千篇，长与诗家窃膏馥。\n身是酒星文星，刚被诗人，□唤做、禁中颇牧。\n便散发、骑鲸去何妨，从我者谁欤，安期徐福。", 
    "rhythmic": "洞仙歌"
  }, 
  {
    "author": "刘克庄", 
    "content": "眇难揽镜，跛尤难穿履。\n赖有胡公菊潭水。\n信医言、断了重碧轻红，禁害杀，不遣高吟大醉。\n古来稀七十，添许多年，赢得笺天致君事。\n莫问客去门前，金尽床头，留宝扇、御诗珍秘。\n畴昔慕、乖崖老尚书，到晚节依稀，有些儿似。", 
    "rhythmic": "洞仙歌"
  }, 
  {
    "author": "刘克庄", 
    "content": "物微生处远，往还来、非但稻粱求。\n似爱长安日，怕阴山雪，善自为谋。\n个里幸无鸣镝，随意占沙洲。\n归兴何妨待，风景和柔。\n昔到衡阳回去，今随阳避地，遍海南头。\n与西川流寓，彼此各淹留。", 
    "rhythmic": "八声甘州"
  }, 
  {
    "author": "刘克庄", 
    "content": "拙者平生，不曾乞得天孙巧。\n那回忝扈属车来，岂是齐卿小。\n此膝不曾屈了。\n更休文、腰难运掉。\n前贤样子，表圣宜休，申公告老。\n凉簟安眠，绝胜直铃声搅。\n集中大半是诗词，幸没潮州表。\n月夕花朝咏啸。\n叹人间、愁多乐少。\n蓬莱有路，办个船儿，逆风也到。", 
    "rhythmic": "烛影摇红"
  }, 
  {
    "author": "刘克庄", 
    "content": "雨凄迷，风料峭。\n情绪被花恼。\n白白红红，满地无人扫。\n可堪解佩盟寒，坠楼命薄，更杜宇、枝头闲。\n绿阴绕。\n青帝结束匆匆，转眼朱明了。\n怕与春辞，茗玉山倒。\n後期觉做明年，春年年好，却不道、明年人老。", 
    "rhythmic": "祝英台近"
  }, 
  {
    "author": "刘克庄", 
    "content": "南岳後，累任作祠官。\n试说与君看。\n仙都玉局才交卸，新衔又管华州山。\n怪先生，吟胆壮，饮肠宽。\n去岁拥、旌旗称太守。\n今岁带、称漫叟。\n慵入闹，惯投闲。", 
    "rhythmic": "最高楼"
  }, 
  {
    "author": "刘克庄", 
    "content": "周郎後，直数到清真。\n君莫是前身。\n八音相应谐韶乐，一声未了落梁尘。\n笑而今，轻郢客，重巴人。\n只少个、绿珠横玉笛。\n更少个、雪儿弹锦瑟。\n欺贺晏，压黄秦。", 
    "rhythmic": "最高楼"
  }, 
  {
    "author": "刘克庄", 
    "content": "吾衰矣，百事且随缘。\n只字不笺天。\n几曾三宿为归计，更巴一岁是希年。\n记儿时，闻祖父，说隆乾。\n我不与、少年争遇合。\n你莫共、老僧争戒腊。\n靴皱面，垂肩。", 
    "rhythmic": "最高楼"
  }, 
  {
    "author": "刘克庄", 
    "content": "吾衰矣，不慕勒燕然。\n不爱画凌烟。\n此生惭愧支离叟，何功消受水衡钱。\n错教人，占卦气，算流年。\n漫摘取、野花簪一朵。\n更拣取、小词填一个。\n素发、暖丹田。", 
    "rhythmic": "最高楼"
  }, 
  {
    "author": "刘克庄", 
    "content": "辛亥後，六请挂衣冠。\n甲子始休官。\n白驹恰则来空谷，青牛早已出函关。\n笑狂生，还笏易，上竿难。\n也莫爱、宫中请内相。\n也莫爱、堂中呼六丈。\n但祷祝，要痴顽。", 
    "rhythmic": "最高楼"
  }, 
  {
    "author": "刘克庄", 
    "content": "臣少也，豪举泛星槎。\n飘逸吐天葩。\n穆陵误奖推儒宿，龙泉曾唤做行家。\n今耄矣，文跌宕，字麻茶。\n同队者、多为公与相。\n广坐里、都无兄与丈。\n生有限，望犹奢。", 
    "rhythmic": "最高楼"
  }, 
  {
    "author": "刘克庄", 
    "content": "金闺彦，荷蒉过山前。\n把钓坐溪边。\n呼来每得天颜笑，放归犹作地行仙。\n尽教人，避俗，谤逃禅。\n且缄了、淳夫三味口。\n更袖了、坡公三制手。\n宁殿後，不争先。", 
    "rhythmic": "最高楼"
  }, 
  {
    "author": "刘克庄", 
    "content": "橐泉梦断夜初长。\n别馆凄凉。\n细思二十年前事，叹人琴、已矣俱亡。\n改尽潘郎鬓发，消残荀令衣香。\n多年布被冷如霜。\n到处同床。\n箫声一去无消息，但回首、天海茫茫。\n旧日风烟草树，而今总断人肠。", 
    "rhythmic": "风入松"
  }, 
  {
    "author": "刘克庄", 
    "content": "归鞍尚欲小徘徊。\n逆境难排。\n人言酒是消忧物，奈病馀、孤负金。\n萧瑟捣衣时候，凄凉鼓缶情怀。\n远林摇落晚风哀。\n野店犹开。\n多情惟是灯前影，伴此翁、同去同来。\n逆旅主人相问，今回老似前回。", 
    "rhythmic": "风入松"
  }, 
  {
    "author": "刘克庄", 
    "content": "残更难睚抵年长。\n晓月凄凉。\n芙蓉院落深深闭，叹芳卿、今在今亡。\n绝笔无求凰曲，痴心有返魂香。\n起来休镊鬓边霜。\n半被堆床。\n定归兜率蓬莱去，奈人间、无路茫茫。\n缘断漫三弹指，忧来欲九回肠。", 
    "rhythmic": "风入松"
  }, 
  {
    "author": "刘克庄", 
    "content": "攀翻宰树暂徘徊。\n草草安排。\n昔人徒步陈鸡絮，愧公家、仆马觥。\n华表旧愁满目，黄粱残梦伤怀。\n欲将庄列等欢哀。\n对卷慵开。\n凭高指点虚无路，问何年、辽鹤归来。\n宿酒得风渐解，小舆待月同回。", 
    "rhythmic": "风入松"
  }, 
  {
    "author": "刘克庄", 
    "content": "玉笛钿车当日事，东涂西抹都曾。\n等闲曲子压和凝。\n纵游非草草，已醉强惺惺。\n今向三家村送老，身如罢讲吴僧。\n高楼百尺不须登。\n半炉烧叶火，一盏勘书灯。", 
    "rhythmic": "临江仙"
  }, 
  {
    "author": "刘克庄", 
    "content": "落魄长官江海客，少豪万里寻春。\n而今樵悴向溪滨。\n断无觞咏兴，惟有簿书尘。\n手插海棠三百本，等闲妆点芳辰。\n他年绛雪映红云。\n丁宁风与月，记取种花人。", 
    "rhythmic": "临江仙"
  }, 
  {
    "author": "刘克庄", 
    "content": "去岁越王台上饮，席间二客如龙。\n凭高吊古壮怀同。\n马嘶千嶂暮，乐奏半天中。\n今岁三家村市里，故人各自西东。\n菊花时节酒樽空。\n可怜双雪鬓，禁得几秋风。", 
    "rhythmic": "临江仙"
  }, 
  {
    "author": "刘克庄", 
    "content": "不见仙湖能几日，尘沙变尽形容。\n夜来月冷露华浓。\n都忘茅屋下，但记画船中。\n两岸绿阴犹未合，更须补竹添松。\n最怜几树木芙蓉。\n手栽才数尺，别後为谁红。", 
    "rhythmic": "临江仙"
  }, 
  {
    "author": "刘克庄", 
    "content": "去岁诣公车。\n天语勤渠。\n绛纱玉斧照寒儒。\n恰似昔人曾梦到，帝所清都。\n骨相太清。\n谪堕须臾。\n今年黄敕换称呼。\n只为此翁霜鬓秃，老不中书。", 
    "rhythmic": "浪淘沙"
  }, 
  {
    "author": "刘克庄", 
    "content": "早岁类寒蛩。\n晚节遭逢。\n曾开黄卷侍重瞳。\n归去青藜光照窗，阶药翻红。\n出昼颇匆匆。\n主眷犹浓。\n除官全似紫阳翁。\n换个新衔头面改，又似包公。", 
    "rhythmic": "浪淘沙"
  }, 
  {
    "author": "刘克庄", 
    "content": "纸帐素屏遮。\n全似僧家。\n无端霜月闯窗纱。\n唤起玉关征戍梦，几叠寒笳。\n岁晚客天涯。\n短发苍华。\n今年衰似去年些。\n诗酒新来俱倚阁，孤负梅花。", 
    "rhythmic": "浪淘沙"
  }, 
  {
    "author": "刘克庄", 
    "content": "叠嶂碧周遮。\n游子思家。\n掩藏白发赖乌纱。\n落日倚楼千万恨，社鼓城笳。\n老去淡生涯。\n虚掷年华。\n腊茶盂子太清些。\n待得痴儿公事毕，谢了梅花。", 
    "rhythmic": "浪淘沙"
  }, 
  {
    "author": "刘克庄", 
    "content": "目力已茫茫。\n缝菊为囊。\n论衡何必帐中藏。\n却爱素馨清鼻观，采伴禅床。\n风露送新凉。\n山麝开房。\n旋吹银烛闭华堂。\n无奈纱厨遮不住，一地闻香。", 
    "rhythmic": "浪淘沙"
  }, 
  {
    "author": "刘克庄", 
    "content": "元规端委，得似幼舆丘壑。\n人言此辈宜高阁。\n几载种天随菊，采庞公药。\n龙尾道、难安汗脚。\n浮荣菌，选甚庶官从橐。\n对床句、子真佳作。", 
    "rhythmic": "凤凰阁"
  }, 
  {
    "author": "刘克庄", 
    "content": "樵柯烂，丹灶熟，一跳出红尘。\n斗紫一双龙奋贽，帝青九万里为程。\n赤脚踏层云。\n鞭鸾上，骑麟下，彷佛睹。", 
    "rhythmic": "法驾导引"
  }, 
  {
    "author": "刘克庄", 
    "content": "陌上行人怪府公。\n还是诗穷。\n还是文穷。\n下车上马太匆匆。\n来是春风。\n去是秋风。\n阶衔免得带兵农。\n嬉到昏钟。\n睡到斋钟。\n不消提岳与知宫。\n唤作山翁。\n唤作溪翁。", 
    "rhythmic": "一翦梅"
  }, 
  {
    "author": "刘克庄", 
    "content": "束宵行十里强。\n挑得诗囊。\n抛了衣囊。\n天寒路滑马蹄僵。\n元是王郎。\n来送刘郎。\n酒酣耳热说文章。\n惊倒邻墙。\n推倒胡床。\n旁观拍手笑疏狂。\n疏又何妨。\n狂又何妨。", 
    "rhythmic": "一翦梅"
  }, 
  {
    "author": "刘克庄", 
    "content": "日月跳丸，光阴脱兔。\n登临不用深怀古。\n向来吹帽插花人，尽随残照西风去。\n老矣征衫，飘然客路。\n炊烟三两人家住。\n欲携斗酒答秋光，山深无觅黄花处。", 
    "rhythmic": "踏莎行"
  }, 
  {
    "author": "刘克庄", 
    "content": "驱鹊营桥，呼蟾出海，朝朝暮暮遥相望。\n谁知风雨此时来，银河便有些波浪。\n玉兔迷离，金鸡嘲晰，二星无语空惆怅。\n元来上界也多魔，天孙长怨牵牛旷。", 
    "rhythmic": "踏莎行"
  }, 
  {
    "author": "刘克庄", 
    "content": "年年跃马长安市。\n客舍似家家似寄。\n青钱换酒日无何，红烛呼庐宵不寐。\n易挑锦妇机中字。", 
    "rhythmic": "玉楼春"
  }, 
  {
    "author": "刘克庄", 
    "content": "金风淅淅，银河淡淡，长少群贤毕会。\n平生心事曲生知，怪此夕、惺惺相对。\n玄花生眼，新霜点鬓，不肯遮藏老态。\n人间何处有仙方，擘划得、二三百岁。", 
    "rhythmic": "鹊桥仙"
  }, 
  {
    "author": "刘克庄", 
    "content": "御屏录了，冰衔换了，酷似香山居士。\n草堂丹灶莫留他，且领取、忠州刺史。\n移来芳树，摘来珍果，压尽来禽青李。\n三千年一荐金盘，又不是、玄都栽底。", 
    "rhythmic": "鹊桥仙"
  }, 
  {
    "author": "刘克庄", 
    "content": "阁中芸冷，观中桃谢，谁问贞元朝士。\n吾宗一句好书绅，但记取、毋污青史。\n不交平勃，不游田窦，也不朋他牛李。\n平章此去似何人，似洛社、戴花舞底。", 
    "rhythmic": "鹊桥仙"
  }, 
  {
    "author": "刘克庄", 
    "content": "出通明殿，入耆英社，谁似侍郎洪福。\n掌中元自有三珠，更检校、诸孙夜读。\n管他莱相，管他鹤相，留我本来面目。\n希夷一枕未曾醒，笑人世，几回翻局。", 
    "rhythmic": "鹊桥仙"
  }, 
  {
    "author": "刘克庄", 
    "content": "俱登瀛馆，俱还洛社，各自健如黄犊。\n不消外监与留台，也不要、嵩山崇福。\n我如原父，君如贡父，且把汉书重读。\n韩公当局等闲过，又看到、温公当局。", 
    "rhythmic": "鹊桥仙"
  }, 
  {
    "author": "刘克庄", 
    "content": "去年无麦，今年多稼，尽是君侯心地。\n向来寺寺总拘桩，今有不拘桩底寺。\n省仓展日，米场镌价，万落千村蒙惠。\n更将补纳放宽些，便是个、西京循史。", 
    "rhythmic": "鹊桥仙"
  }, 
  {
    "author": "刘克庄", 
    "content": "香芸辟蠹，青藜烛阁，天上宝书万轴。\n前回读得未精详，更罚走、一遭重读。\n松风如故，丹炉如故，坐阅人间陵谷。\n回头调戏窃桃儿，且宁耐、等他桃熟。", 
    "rhythmic": "鹊桥仙"
  }, 
  {
    "author": "刘克庄", 
    "content": "有时块坐，有时扶起，门外草深三尺。\n山禽肯唤我为哥，句句道、哥行不得。\n此儿害跛，群儿拍手，次第加公九锡。\n不消长尘短辕车，但乞取、一枝鹤膝。", 
    "rhythmic": "鹊桥仙"
  }, 
  {
    "author": "刘克庄", 
    "content": "女孙笄珥，男孙袍笏，少长今朝咸集。ピ\n且留晚节伴寒香，莫要似、春华性急。ピ\n大招吟了，巫咸下了，未爱修门重入。ピ\n我侬不做佛漳闽，免大雪、庭中呆立。ピ", 
    "rhythmic": "鹊桥仙"
  }, 
  {
    "author": "刘克庄", 
    "content": "一封奏御，九重知己，不假吹嘘送上。\n从今稳稳到蓬莱，三万里、没些风浪。\n臣年虽老，臣卿尚少，一片丹心葵向。\n何须远比马宾王，且做取、本朝种放。", 
    "rhythmic": "鹊桥仙"
  }, 
  {
    "author": "刘克庄", 
    "content": "我如龚胜，君如龚舍，拂袖同归乡里。\n共骑竹马有谁存，总唤入、耆英社里。\n苍华尚黑，黄婆方旺，争问翁年今几。\n一门两个老人星，直看见、孙儿生子。", 
    "rhythmic": "鹊桥仙"
  }, 
  {
    "author": "刘克庄", 
    "content": "蒲鞭渐弛，筒渐少，安用知他帘外。\n从今也莫察渊鱼，做到不忍欺田地。\n四民香火，五营笳吹，来献一杯寿水。\n大家赞祝太夫人，长伴取、鲁侯燕喜。", 
    "rhythmic": "鹊桥仙"
  }, 
  {
    "author": "刘克庄", 
    "content": "申白苛留。\n绮园浪出，老不知羞。\n输与先生，一枝鹤膝，一领羊裘。\n便教赐履营丘。\n争似把、渔竿到头。\n冷落溪，张皇牧野，著甚来由。", 
    "rhythmic": "柳梢青"
  }, 
  {
    "author": "刘克庄", 
    "content": "前度看花白发郎。\n平生痼疾是清狂。\n幸然无事污青史，省得教人奏赤章。\n游侠窟，少年场。\n输他群谢与诸王。\n居人不识庚桑楚，弟子谁从魏伯阳。", 
    "rhythmic": "鹧鸪天"
  }, 
  {
    "author": "刘克庄", 
    "content": "诗变齐梁体已浇。\n香奁新制出唐朝。\n纷纷竞奏桑间曲，寂寂谁知爨下焦。\n挥彩笔，展红绡。\n十分峭措称妖娆。\n可怜才子如公瑾，未有佳人敌小乔。", 
    "rhythmic": "鹧鸪天"
  }, 
  {
    "author": "刘克庄", 
    "content": "尽是手成持，合得天饶借。\n风雨於花有底雠，著意相陵藉。\n做暖逼教开，做冷催教谢。\n不负明年花下人，只负栽花者。", 
    "rhythmic": "卜算子"
  }, 
  {
    "author": "刘克庄", 
    "content": "片片蝶衣轻，点点猩红小。\n道是天公不惜花，百种千般巧。\n朝见树头繁，暮见枝头少。\n道是天公果惜花，雨洗风吹了。", 
    "rhythmic": "卜算子"
  }, 
  {
    "author": "刘克庄", 
    "content": "乱似盎中丝，密似风中絮。\n行遍茫茫禹迹来，底是无愁处。\n好客挽难留，俗事推难去。\n惟有翻身入醉乡，愁欲来无路。", 
    "rhythmic": "卜算子"
  }, 
  {
    "author": "刘克庄", 
    "content": "开阁广延贤，负勤求旧。\n应念南宫老舍人，闲袖丝纶手。\n两制必当仁，五福无过寿。\n且喜新年不要□，天要开元。", 
    "rhythmic": "卜算子"
  }, 
  {
    "author": "刘克庄", 
    "content": "东宁馨儿，南国循良守。\n先把炉熏祝帝尧，次祝君侯寿。\n广致米商船，多酿兵厨酒。\n客有须眉似盖延，许至华堂否。", 
    "rhythmic": "卜算子"
  }, 
  {
    "author": "刘克庄", 
    "content": "已怪社愆期，尚喜巢如故。\n过了清明未肯来，莫被春寒误。\n常傍画檐飞，忽委空梁去。\n忘却王家与谢家，别有衔泥处。", 
    "rhythmic": "卜算子"
  }, 
  {
    "author": "刘克庄", 
    "content": "老圃献花来，异域移根至。\n相对炎官火伞中，便有清凉意。\n淡薄古梳妆，娴雅仙标致。\n欲起涪翁再品花，压了山矾弟。", 
    "rhythmic": "卜算子"
  }, 
  {
    "author": "刘克庄", 
    "content": "宿雨频飘洒。\n欢喜西畴耕者。\n终朝连夜。\n有珠玑鸣瓦。\n渐白水、青秧鸥鹭下。\n老学种花兼学稼。", 
    "rhythmic": "朝天子"
  }, 
  {
    "author": "刘克庄", 
    "content": "纤云扫迹。\n万顷玻璃色。\n醉跨玉龙游八极。\n历历天青海碧。\n水晶宫殿飘香。\n群仙方按霓裳。\n消得几多风露，变教人世清凉。", 
    "rhythmic": "清平乐"
  }, 
  {
    "author": "刘克庄", 
    "content": "风高浪快。\n万里骑蟾背。\n曾识娥真体态。\n素面元无粉黛。\n身游银阙珠宫。\n俯看积气。\n醉里偶摇桂树，人间唤作凉风。", 
    "rhythmic": "清平乐"
  }, 
  {
    "author": "刘克庄", 
    "content": "宫腰束素。\n只怕能轻举。\n好筑避风台护取。\n莫遣惊鸿飞去。\n一团香玉温柔。\n笑颦俱有风流。\n贪与萧郎眉语，不知舞错伊州。", 
    "rhythmic": "清平乐"
  }, 
  {
    "author": "刘克庄", 
    "content": "休弹别鹤。\n泪与弦俱落。\n欢事中年如水薄。\n怀抱那堪作恶。\n昨宵月露高楼。\n今朝烟雨孤舟。\n除是无身方了，有身长有闲愁。", 
    "rhythmic": "清平乐"
  }, 
  {
    "author": "刘克庄", 
    "content": "冰轮万里。\n云卷天如洗。\n先向海山生大士。\n却诞卯金之子。\n冰盆荔子堪尝。\n胆瓶茉莉尤香。\n震旦人人炎热，补陀夜夜清凉。", 
    "rhythmic": "清平乐"
  }, 
  {
    "author": "刘克庄", 
    "content": "人间喘汗。\n无计翻银汉。\n有个至人来震旦。\n宴坐补陀岩畔。\n吾闻福寿难量。\n待看海底生桑。\n乞取净瓶一滴，普教大地清凉。", 
    "rhythmic": "清平乐"
  }, 
  {
    "author": "刘克庄", 
    "content": "老不计生朝，惭愧阿连书尺。\n雪鬓霜髭不管，管眼腰黄赤。\n待将心事自笺天，莫费子公力。\n乞赐先生处士，换一张黄敕。", 
    "rhythmic": "好事近"
  }, 
  {
    "author": "刘克庄", 
    "content": "小鬟解事高烧烛。\n群花围绕樗蒲局。\n道是五陵儿。\n风骚满肚皮。\n玉鞭鞭玉马。\n戏走章台下。\n笑杀灞桥翁。\n骑驴风雪中。", 
    "rhythmic": "菩萨蛮"
  }, 
  {
    "author": "刘克庄", 
    "content": "游人绝。\n绿阴满野芳菲歇。\n芳菲歇。\n养蚕天气，采茶时节。\n枝头杜宇啼成血。\n陌头杨柳吹成雪。\n吹成雪。\n淡烟微雨，江南三月。", 
    "rhythmic": "忆秦娥"
  }, 
  {
    "author": "刘克庄", 
    "content": "修禊节。\n晋人风味终然别。\n终然别。\n当时宾主，至今清绝。\n等闲写就兰亭帖。\n岂知留与人闲说。\n人闲说。\n永和之岁，暮春之月。", 
    "rhythmic": "忆秦娥"
  }, 
  {
    "author": "刘克庄", 
    "content": "泥滑滑。\n一声声唤征鞍发。\n征鞍发。\n客亭杨柳，不禁攀折。\n荀郎衣上香初歇。\n萧郎心下书难说。\n书难说。\n霎时吹散，一生愁绝。", 
    "rhythmic": "忆秦娥"
  }, 
  {
    "author": "刘克庄", 
    "content": "春酲薄。\n梦中球马豪如昨。\n豪如昨。\n月明横笛，晓寒吹角。\n古来成败难描摸。\n而今却悔当时错。\n当时错。\n铁衣犹在，不堪重著。", 
    "rhythmic": "忆秦娥"
  }, 
  {
    "author": "刘克庄", 
    "content": "梅谢了。\n塞垣冻解鸿归早。\n鸿归早。\n凭伊问讯，大梁遗老。\n浙河西面边声悄。\n淮河北去炊烟少。\n炊烟少。\n宣和宫殿，冷烟衰草。", 
    "rhythmic": "忆秦娥"
  }, 
  {
    "author": "刘克庄", 
    "content": "思邈方书去失，休文老病来攻。\n新年筋力太龙锺。\n腰似铁锚儿重。\n雅拜怎生笏，徐行也要扶筇。\n田翁邀饮不能从。\n难伴诸公上雍。", 
    "rhythmic": "西江月"
  }, 
  {
    "author": "刘克庄", 
    "content": "恰为仙佛做生辰。\n公又绂麒麟。\n黑白几枰屡变，丹青百奏如新。", 
    "rhythmic": "朝中措"
  }, 
  {
    "author": "刘克庄", 
    "content": "受持鼻祖五千言。\n留得谷神存。\n伴我赋诗茅屋，饶渠待诏金门。", 
    "rhythmic": "朝中措"
  }, 
  {
    "author": "刘克庄", 
    "content": "仙风道骨北山翁。\n万卷著胸中。\n涣若宦情冰释，作□醉面桃红。", 
    "rhythmic": "朝中措"
  }, 
  {
    "author": "刘克庄", 
    "content": "海天万顷碧玻璃。\n风露洗炎曦。\n鹦鹉绿毛导从，蟾□雪色追随。", 
    "rhythmic": "朝中措"
  }, 
  {
    "author": "刘克庄", 
    "content": "君看郭西景，浑不减孤山。\n飞楼突兀百尺，轮奂侈前观。\n绝唱新词寡和，堕泪旧碑无恙，往事付惊澜。\n不见辽鹤返，惟对水鸥闲。\n又何必，珠翠盛，管弦欢。\n唾壶麈尾潇洒，领客上高寒。\n丞相功存宗庙，祭酒义兼家国，世事尚相关。\n风月寓意耳，莫作晋人看。", 
    "rhythmic": "水调歌头"
  }, 
  {
    "author": "刘克庄", 
    "content": "辜负东风约。\n忆曾将、淮南草木，笔端笼络。\n后土祠中明月夜，忽有瑶姬跨鹤。\n迥不比、水仙低弱。\n天上人间惟一本，倒千锺、琼露花前酌。\n追往事，怎忘却。\n移根应费仙家药。\n漫回头、关山信断，堡城笳作。\n问讯而今平安否，莫遣玉箫惊落。\n但画卷、依稀描著。\n白发愧无渡江曲，与君家、子敬相酬酢。\n新旧恨，两交错。", 
    "rhythmic": "贺新郎"
  }, 
  {
    "author": "刘克庄", 
    "content": "晓色朦胧，佳色在、黄堂深处。\n记当日、霓旌飞下，鸾翔凤翥。\n兰省旧游隆注简，竹符新剖宽忧顾。\n有江南、千里好溪山，留君住。\n牙板唱，花舞。\n云液滑，霞觞举。\n顾朱颜绿鬓，年年如许。\n见说相门须出相，何时再筑沙堤路。\n看便飞、丹诏日边来，朝天去。", 
    "rhythmic": "满江红"
  }, 
  {
    "author": "刘克庄", 
    "content": "风露洗玉宇，星斗灿银潢。\n云间笙鹤来下，人世变凄凉。\n九转金丹成後，一朵红云深处，玉立侍虚皇。\n却笑跨夺子，草草梦黄粱。\n君记否，齐桓□，鲁灵光。\n中原公案未了，直下欠人当。\n试问玉门关外，何似金銮殿上，此段及平章。\n富贵倘来耳，万代姓名香。", 
    "rhythmic": "水调歌头"
  }, 
  {
    "author": "刘克庄", 
    "content": "风流八十，是人间妆点，孩儿眉额。\n再著三星添上面，又是一般奇特。\n且置零头，举将成数，算起君须识。\n从今十倍，恰当彭祖八百。\n更把百倍添来，庄椿身世，又十头添撇。\n况迈非熊年纪在，管取方来勋业。", 
    "rhythmic": "乳燕飞・贺新郎"
  }, 
  {
    "author": "刘克庄", 
    "content": "昔人风调谁高，二疏盛日还乡里。\n公卿祖道，百城围尽，争传佳事。\n闻自垂车日，都门外、送车凡几。\n今世无工，尽置之勿道，煌处、独青史。\n佳甚东阳山水。\n是昔时、钓游某地。\n风流脱似，洛中耆老，一人而已。\n好为霞觞，正庭阶、彩衣荣侍。\n便明朝有诏，启门解说，值先生醉。", 
    "rhythmic": "水龙吟"
  }, 
  {
    "author": "赵癯斋", 
    "content": "闻掀髯、岭头长啸，梅花一夜香吐。\n正看鸣凤朝阳影，何事惊鸿翩举。\n来又去。\n但赢得、儿童拍手笑无据。\n人间何处。\n有九曲栽芹，一峰横砚，江上听春雨。\n功名事，不信朝鳞暮羽。\n九关虎豹如许。\n午桥见有闲风月，正自不妨嘉趣。\n君记取。\n人尽道、东山安石难留住。", 
    "rhythmic": "买陂塘・摸鱼儿"
  }, 
  {
    "author": "程正同", 
    "content": "久矣无循吏。\n自当年、弘宽去後，风流谁继。\n律令喜为鹰击勇，无复柔桑驯雉。\n何幸见、真儒小试。\n手种海棠三百本，有几多、遗爱人须记。\n潘岳县，未为贵。\n文章政事通枫陛。\n看傅岩、霖雨岁旱，要须均施。\n玉色温其山似立，气禀新秋清厉。\n便好据、经纶要地。\n却笑庞才非百里，骤天衢、自合还天骥。\n卮酒祝，八千岁。", 
    "rhythmic": "贺新郎"
  }, 
  {
    "author": "程正同", 
    "content": "富敌陶猗，才卑贾马，气吞曹刘。\n更妓娱安石，东山名胜，樽盈文举，北海风流。\n事冷千年，身兼八子，豪举伊谁与匹俦。\n应还笑，为天将降任，未欲东周。\n优游。\n宁久淹留。\n管蓬矢桑弧志早酬。\n有棠棣联芳，庭萱不老，砌兰擢秀，蟾桂传秋。\n要颂椿龄，若将柏叶，婢膝奴颜应合羞。\n直须是，功名期会，同跨鳌头。", 
    "rhythmic": "沁园春"
  }, 
  {
    "author": "程正同", 
    "content": "五柳先生，宦情无几，赋成归去来兮。\n吾归何所，任运且随时。\n曾向高人问道，清妙处、已悟希夷。\n谁能羡，胸中芥子，容易纳须弥。\n竹林，新职事，神交狂客，志慕天随。\n但能乐天知命，夫复何疑。\n多谢故人念我，平安报、不必纲维。\n饮君酒，愿君同寿，此外本无为。", 
    "rhythmic": "满庭芳"
  }, 
  {
    "author": "程正同", 
    "content": "曾把隋珠抵鹊来。\n拓弓花下不虚开。\n醉馀戏把行人弹，堪笑齐王谩筑台。\n穿兔手，落雕材。", 
    "rhythmic": "思越人・朝天子"
  }, 
  {
    "author": "程正同", 
    "content": "少年不入利名场。\n花柳作家乡。\n一片由甲口觜，几多耍俏心肠。", 
    "rhythmic": "朝中措"
  }, 
  {
    "author": "阳枋", 
    "content": "乐意相关莺对语，春风遍满天涯。\n生香不断树交花。\n个中皆实理，何处是浮华。\n收敛回来还夜气，一轮明月千家。\n看梅休用隔窗纱。\n清光辉皎洁，疏影自横斜。", 
    "rhythmic": "临江仙"
  }, 
  {
    "author": "阳枋", 
    "content": "白尽蒹葭，衰从蒲柳，我只松筠节。\n君民尧舜，老翁揩眼勋业。", 
    "rhythmic": "念奴娇"
  }, 
  {
    "author": "周端臣", 
    "content": "西园昨夜，又一番、阑风伏雨。\n清晨按行处。\n有新绿照人，乱红迷路。\n归吟窗低，但瓶几留连春住。\n窥晴小蝶翩翩，等闲飞来似相妒。\n迟暮。\n家山信杳，奈锦字难凭，清梦无据。\n春尽江头，啼鹃最凄苦。", 
    "rhythmic": "清夜游"
  }, 
  {
    "author": "周端臣", 
    "content": "问春为谁来、为谁去，匆匆太速。\n流水落花，夕阳芳草，此恨年年相触。\n细履名园，闲看嘉树，蔼翠阴成簇。\n争知也被韶华，换却诗人鬓边绿。\n小花深院静，旋引清尊，自歌新曲。\n燕子不归来，风絮乱吹帘竹。", 
    "rhythmic": "春归怨"
  }, 
  {
    "author": "周端臣", 
    "content": "霭芳阴未解，乍天气、过元宵。\n讶客袖犹寒，吟窗易晓，春色无聊。\n梅梢。\n尚留顾藉，滞东风、未肯雪轻飘。\n知道诗翁欲去，递香要送兰桡。\n清标。\n会上丛霄。\n千里阻、九华遥。\n料今朝别後，他时有梦，应梦今朝。\n河桥。", 
    "rhythmic": "木兰花慢"
  }, 
  {
    "author": "周端臣", 
    "content": "华堂帘幕飘香雾。\n一搦楚腰轻束素。\n翩跹舞态燕还惊，绰约妆容花尽妒。\n樽前谩咏高唐赋。", 
    "rhythmic": "玉楼春"
  }, 
  {
    "author": "周端臣", 
    "content": "芙蓉苑。\n记试酒清狂，鞭游遍。\n翠红照眼。\n凝芳露、洗出青霞一片。\n垂杨两岸。\n窥镜底、新妆深浅。\n应料似、锦帐行春，三千粉春矜艳。\n邂逅系马堤边，念玉笋轻攀，笑簪同欢。\n岁华暗换。\n西风路、几许愁肠凄断。\n仙城梦黯。", 
    "rhythmic": "六桥行"
  }, 
  {
    "author": "周端臣", 
    "content": "苏堤路。\n正密柳烘烟，嫩莎收雨。\n野芳竞吐。\n山如画、隐隐云藏山坞。\n六桥徙倚。\n喧处处、行春箫鼓。\n鸥影外、一片湖光，夷犹彩舟来去。\n凝想禊饮花前，爱裙幄围香，款留连步。\n旧踪未改，还曾记、揽结亭边芳树。\n愁情几许。", 
    "rhythmic": "六桥行"
  }, 
  {
    "author": "周端臣", 
    "content": "四山烟霭未分明。\n宿雨破新晴。\n万顷湖光，一堤柳色，人在画图行。", 
    "rhythmic": "少年游"
  }, 
  {
    "author": "周端臣", 
    "content": "青嶂绕，翠堤斜。\n晴绮散馀霞。\n一湖春水碧无瑕。\n可惜画船遮。\n燕交飞，莺对语。\n风软香尘凝路。\n一年春事又扬花。\n诗酒□韶华。", 
    "rhythmic": "喜迁莺令・喜迁莺"
  }, 
  {
    "author": "周端臣", 
    "content": "怕听黄昏雨。\n到黄昏、陡顿潇潇，雨声不住。\n香冷罗衾愁无寐，难奈凄凄楚楚。\n暗试把、佳期重数。\n楼外一行征雁过，更偏来、撩理芳心苦。\n心自苦，向谁诉。\n菱花憔悴羞人觑。\n欢红低翠黯，不似旧家眉妩。\n目断阳台幽梦阻，孤负朝朝暮暮。\n怕泪落、瑶筝慵拊。\n手拈梅花春又近，料人间、别有安排处。\n云碧袖，为君舞。", 
    "rhythmic": "贺新郎"
  }, 
  {
    "author": "赵福元", 
    "content": "一剑凌风，跨六鳌头，登群玉峰。\n听金童宣敕，琼胎掇送，大唐进士，圣宋仙翁。\n琪树玲珑，宝花散漫，香霭天枝绕绛空。\n後五日，有竹湖公相，梦叶非熊。\n峥嵘得子如龙。\n傲南墅修篁皓鹤中。\n似银瓶碾月，一清彻底，玉虹贯斗，千丈蟠胸。\n洛殿催班，燃灯赐对，九万鹏程瞬息通。\n蟠桃宴，与蟾宫双桂，长伴乔松。", 
    "rhythmic": "沁园春"
  }, 
  {
    "author": "赵福元", 
    "content": "斗柄御寅，序启苍涂，气转洪钧。\n正乾坤交泰，圣贤相遇，风声虎啸，雾龙兴。\n华渚流虹，璇枢绕电，期迈三朝嵩降申。\n真希有，庆吾皇万岁，重臣千春。\n枫震宠数来频。\n绾叠组累累辉楚城。\n看袍将赐锦，带仍佩玉，十行丹诏，单骑红尘。\n入赞中兴，泰阶上宰，寿域八荒歌太平。\n运化笔，管烘□桃李，又一番新。", 
    "rhythmic": "沁园春"
  }, 
  {
    "author": "赵福元", 
    "content": "珠斗阑干，银河清浅，梦帝关。\n见六丁拥道，一声传跸，翠幢舞凤，彩扇交鸾。\n寿祝天齐，神夸岳降，报到明朝重整班。\n璇星烂，有赤松黄石，雾凑苍坛。\n仙风绿鬓朱颜。\n才奏罢呼麟游海山。\n命飞琼步月，瑶台凝净，云英捣雪，玉杵光寒。\n鹤立芝庭，龟迎荷□，鼎看翩翩彩袖翻。\n留春醉，醉何须归去，常在人寰。", 
    "rhythmic": "沁园春"
  }, 
  {
    "author": "赵福元", 
    "content": "吮煤弄笔。\n草圣寰中君第一。\n电脚摇光。\n骤雨旋风声满堂。\n豪厘巧辨。\n唤起羲之当北面。\n醉眼摩娑。\n错认书颠作酒颠。", 
    "rhythmic": "减字木兰花"
  }, 
  {
    "author": "赵福元", 
    "content": "裙曳湘波六幅缣。\n风流体段总无嫌。\n歌翻檀口朱缨小，拍弄红牙玉笋纤。\n腔子里，字儿添。\n嘲撩风月性多般。\n憎声里金珠迸，惊起梁尘落无帘。", 
    "rhythmic": "鹧鸪天"
  }, 
  {
    "author": "李亿", 
    "content": "镜鸾分影，望天涯肠断，悄无红叶。\n几度秋风吹翠被，一缕幽香难灭。\n燕卜新梁，花移别槛，回首春如客。\n欢情何在，绿杨空销愁色。\n可是今古风流，小乔姝丽，只许周郎得。\n金谷珠帘空百尺，不碍梦魂飞入。\n钗股盟深，旧缘未断，月有重圆日。\n蓝桥路近，乘云先问消息。", 
    "rhythmic": "念奴娇"
  }, 
  {
    "author": "李亿", 
    "content": "画楼酒醒春心悄。\n残月悠悠芳梦晓。\n娇汗浸低鬟。\n屏山云雨阑。\n香车河汉路。\n又是匆匆去。\n鸾扇护明妆。\n含情看绿杨。", 
    "rhythmic": "菩萨蛮"
  }, 
  {
    "author": "李亿", 
    "content": "翠壶浸雪明谣夜，初疑玉虬飞动。\n莫弄紫箫吹，堕寒琼惊梦。\n把红炉对拥。\n怕清魄，不禁霜重。\n爱护殷勤，待长留作，道人香供。\n尘暗古南州，风流远、谁寻故枝么凤。\n谩举目销凝，对愁云。\n向霞扉月洞。", 
    "rhythmic": "徵招"
  }, 
  {
    "author": "刘颉", 
    "content": "莺老梅黄，水寒烟淡，断香谁与添温。\n宝缸初上，花影伴芳尊。\n细细轻帘半卷，凭阑对、山色黄昏。\n人千里，小楼幽草，何处梦王孙。\n十年，羁旅兴，舟前水峄，马上烟村。\n记小亭香墨，题恨犹存。\n几夜江湖旧梦，空凄怨、多少销魂。\n归鸦被，角声惊起，微雨暗重门。", 
    "rhythmic": "满庭芳"
  }, 
  {
    "author": "冯取洽", 
    "content": "九日明朝是。\n问宜轩何事，今朝众宾交至。\n长记每年八月八，曾庆饮仙出世。\n直推到、於今何意。\n要待千崖秋气爽，向东篱、试探花开未。\n挝急鼓，舞长袂。\n主人臭味花相似。\n笑争春、红紫低昂，转头扫地。\n独占西风摇落候，旋屑黄金点缀。\n做得个、秋花元帅。\n旧说东阳流菊水，饮之者、寿过百馀岁。\n泛此酒，劝公醉。", 
    "rhythmic": "贺新郎"
  }, 
  {
    "author": "冯取洽", 
    "content": "自愿卑栖翼。\n似沧洲、白鸟悠悠，静依拳石。\n聊寄一梯云木表，俯视霁虹千尺。\n乐江上、山间声色。\n镜样清流环样绕，笑赐湖、一曲夸唐敕。\n尘外趣，有谁识。\n飞来妙墨痕犹湿。\n走盘珠流出，不火食人胸膈。\n三叹阳春知和寡，但觉光生虚室。\n何处觅，倚歌箫客。\n他日玉林来得否，待平分、风月供吟笔。\n添一友，共闲逸。", 
    "rhythmic": "贺新郎"
  }, 
  {
    "author": "冯取洽", 
    "content": "句里思黄九。\n笑王郎、不奈寒芳，腰围如柳。\n得似江郎饶雅趣，时揽黄花诳口。\n吐妙语、与之争秀。\n闲绕珍从吟不尽，尽风前、露下栾栾瘦。\n香自足，岂劳嗅。\n一尊问我能同否。\n叹双溪、冷落篱边，傲霜犹有。\n浩唱云笺金缕调，兴发小槽珠酒。\n待唤醒、早春梅友。\n独恨爱花人易老，漫一年，好景还依旧。\n东望处，立良久。", 
    "rhythmic": "贺新郎"
  }, 
  {
    "author": "冯取洽", 
    "content": "梦折营门柳。\n送君归、暂戏斑衣，又拢征袖。\n到得皇州风景异，只有湖山似旧。\n把感慨、寓之杯酒。\n雨抹晴妆西子样，且平章、剩赋诗千首。\n富与贵，本来有。\n青油幕底筹攻守。\n拥貔貅、朝气凌云，夜锋冲斗。\n蜀淮氛犹在眼，一扫正须健帚。\n又何惜、驱弛奔走。\n快展韬铃资世用，看归来、金印悬双肘。\n倾玉，为亲寿。", 
    "rhythmic": "贺新郎"
  }, 
  {
    "author": "冯取洽", 
    "content": "那得身无事。\n问双溪老子，而今万缘空否。\n正使尘牢偿未了，毕竟难昏灵府。\n已笑唾、功名如土。\n五十九年风雨过，算非非、是是何须数。\n垂老也，信缘度。\n绿阴朱夏回清暑。\n叹病来、觞怯流霞，扇闲白羽。\n方念生初增感慨，谁寄乐章新语。\n知是我、花庵庵主。\n一别三年惟梦见，定何时、相对倾琼醑。\n惊世路，有豺虎。", 
    "rhythmic": "贺新郎"
  }, 
  {
    "author": "冯取洽", 
    "content": "知彼须知此。\n问筹边、攻守规模，云何则是。\n景色犹日暮，壮士无由吐气。\n又安得、将如廉李。\n燕坐江沱甘自蹙，笑腐儒、枉楦朝家紫。\n用与舍，徒为耳。\n黄芦白苇迷千里。\n叹长淮、篱落空疏，仅馀残垒。\n读父兵书宁足恃，击楫谁盟江水。\n有识者、知其庸矣。\n多少英雄沈草野，岂堂堂、吾国无君子。\n起诸葛，总戎事。", 
    "rhythmic": "贺新郎"
  }, 
  {
    "author": "冯取洽", 
    "content": "问讯花庵主。\n这一宗、拍板门槌，是谁亲付。\n逢翰墨场聊作戏，那个是真实语。\n算惟有、青山堪住。\n玉立林幽真脱洒，又何妨、白石和泉煮。\n底用判，云游据。\n朝三暮四从渠赋。\n且随缘、家养园收，自然成趣。\n此外盘蜗馀一室，人我两俱无负。\n要参到、道心微处。\n尽作逃禅逃得密，也难遮、拨草来寻路。\n应为拨，懒残芋。", 
    "rhythmic": "贺新郎"
  }, 
  {
    "author": "冯取洽", 
    "content": "二老交相访。\n正不妨、勃姗，舍车而杖。\n忆在蓉村新雨过，门外春流浩荡。\n中有个、列仙相。\n把酒论诗饶胜韵，更柳边、花底同心赏。\n临别句，几回唱。\n忽传风驭来溪上。\n遣儿曹、策马郊迎，老怀欣畅。\n争讶金华佳父子，飞下蓬莱阆。\n有四士、追随仙仗。\n我爱君如何次道，便令人、直欲倾家酿。\n歌妙曲，郑声放。", 
    "rhythmic": "贺新郎"
  }, 
  {
    "author": "冯取洽", 
    "content": "往事休寻访。\n幸老来、筋力差强，未须扶杖。\n收脚八风波外立，一片虚空荡荡。\n误寿者、本来无相。\n今日不知何日也，便戊申、重见何须赏。\n大梦曲，此时唱。\n团栾儿女溪堂上。\n且一觞、一咏陶然，此情堪畅。\n漫说神仙华屋好，缥缈峤壶蓬阆。\n这浮幻、也难凭仗。\n何似熏风来岁岁，蔼一家、和气如春酿。\n婚嫁了，尽闲放。", 
    "rhythmic": "贺新郎"
  }, 
  {
    "author": "冯取洽", 
    "content": "我爱□君，结屋并山，友松竹梅。\n有倦游孤剑，暂悬素壁，醉吟行履，时印苍苔。\n得失不惊，知恬交养，浩浩胸中何壮哉。\n须知道，似骅骝万里，道路方开。\n相期湖上舒怀。\n莫放过花枝与酒杯。\n况上天已办，河东新赋，圜桥乐得，海内英才。\n矍铄溪翁，据鞍一笑，画饼功名赋倘来。\n长堤上，正柳花荷气，尽可追陪。", 
    "rhythmic": "沁园春"
  }, 
  {
    "author": "冯取洽", 
    "content": "人事好乖，云散风流，暗思去年。\n记竹舆伊轧，报临村里，筇枝颠倒，忙返溪边。\n翦韭新炊，寻桃小酌，取次欢谣俱可编。\n难忘处，是阳春一曲，群唱尊前。\n新晴又放花天。\n况家酿堪携不用钱。\n想有人如玉，已过南市，无人伴我，重醉西阡。\n旧约难凭，新词堪赋，乐事赏心那得全。\n归来也，命儿将此意，写以朱弦。", 
    "rhythmic": "沁园春"
  }, 
  {
    "author": "冯取洽", 
    "content": "一雨霈然，六合全清，空无点埃。\n喜秋容新沐，为谁媚妩，凉蟾留照，正尔徘徊。\n蜡屐清游，渔蓑淡话，富贵於予何有哉。\n双溪上，总旧盟鸥鹭，来往无猜。\n烟霞竹石松梅。\n更无数幽花陆续开。\n渐黄鸡啄黍，肥堪一箸，浮蛆拍瓮，美可三杯。\n儿解应门，翁方索句，俗客来时莫放来。\n青山好，尽从今日日，闼不妨排。", 
    "rhythmic": "沁园春"
  }, 
  {
    "author": "冯取洽", 
    "content": "举世纷纷，风靡波流，名氛利埃。\n有幽人嘉遁，长年修洁，寒花作伴，竟日徘徊。\n餐荐夕英，杯迎朝露，世味何如此味哉。\n扬扬蝶，尽弄芳来往，我又奚猜。\n双溪约玉林梅。\n拟真到庄门一扣开。\n奈衢山风急，勒教回驾，横圹水弱，未许浮杯。\n恨结停云，神驰落月，白雪风前忽堕来。\n教儿唱，侑蓑翁一醉，无闷堪排。", 
    "rhythmic": "沁园春"
  }, 
  {
    "author": "冯取洽", 
    "content": "问讯柳溪，溪上柳容，胡为带埃。\n叹阳春陡变，孰为披拂，赏音难遇，谁与徘徊。\n好在湖山，吾容不辱，寄径垂条岂偶哉。\n休摇荡，且深根宁极，免俗人猜。\n何妨傍竹依梅。\n待青眼春回一笑开。\n尽攀丝弄叶，效颦施黛，笼鞯拂帽，藉阴传杯。\n未碍飞绵，一高千丈，风力微时稳下来。\n天难问，便陶门汉苑，一任安排。", 
    "rhythmic": "沁园春"
  }, 
  {
    "author": "冯取洽", 
    "content": "禀气之中，具圣之和，生逢令辰。\n算三春仲月，方才破二，百年大齐，恰则平分。\n立玉林深，散花庵小，中有け然自在身。\n诗何似，似苏州闲远，庾府清新。\n青鞋布袜乌巾。\n试勇往蓉溪一问津。\n有心香一瓣，心声一阕，更携阿艾，同寿灵椿。\n劫劫长存，生生不息，宁极深根秋又春。\n聊添我，作风流二老，岁岁寻盟。", 
    "rhythmic": "沁园春"
  }, 
  {
    "author": "冯取洽", 
    "content": "有孤竹君，音节拂云，谥曰洞箫。\n纵柳郎填就，周郎顾罢，欠伊品藻，律也难调。\n惭愧何郎。\n呜呜袅袅，翻入颚唇齿舌喉。\n谁知道，是郭郎亲授，共贯同条。\n後来一辈枵枵。\n甚声响都如鹦鹉娇。\n叹秦青已往，嘉荣何在，念奴骨朽，李八魂消。\n试向尊前，听君一曲。\n前辈风流未觉凋。\n冯郎老，但点头咽唾，拼解金貂。", 
    "rhythmic": "沁园春"
  }, 
  {
    "author": "冯取洽", 
    "content": "林叶润而密，莺语老犹娇。\n懒翁哪记生日，兀兀度昏朝。\n勘破富贫贵贱，参透死生寿夭，至竟本同条。\n胸次绝疑碍，物外自超遥。\n又何尝，贪七贵，慕三乔。\n溪山吾所自有，宜钓更堪樵。\n窃笑傍门小法，休觅驻颜大药，揠长只伤苗。\n造化大炉耳，愚智一齐销。", 
    "rhythmic": "水调歌头"
  }, 
  {
    "author": "冯取洽", 
    "content": "雪霁春已半，露重午方喧。\n一筇拄上高绝，便觉眼前宽。\n指点数家楼阁，检校一村花柳，绿水接青烟。\n峦岫竞围绕，风日更清妍。\n闹媒蜂，纷使蝶，菜花繁。\n少年正尔行乐，谁复顾华颠。\n自有此丘此坂，那得游人箫鼓，暖响出中天。\n归步不妨晚，恰则月初弦。", 
    "rhythmic": "水调歌头"
  }, 
  {
    "author": "冯取洽", 
    "content": "高堂素壁，漫生绡十幅，图张消暑。\n不奈火云烧六合，逃也略无逃处。\n小派秋声，巨凉点，吸来何许。\n故人词翰，此时飞落蓬户。\n何幸一笑掀髯，停杯浩唱，三叹遗音古。\n雪碗冰瓯无表里，更贮三危鲜露。\n咀咽生香，清寒入梦，展转忘宵曙。\n对床误喜，与君同听风雨。", 
    "rhythmic": "念奴娇"
  }, 
  {
    "author": "冯取洽", 
    "content": "宝镜缘空，玉簪点水，荡摇千顷寒光。\n正江妃月姊，斗理明妆。\n扶阑一笑开诗眼，少容我、吟讽其旁。\n一川风露，满怀冰雪，云海弥茫。\n不妨倚醉乘狂。\n问天公觅取，几曲渔乡。\n听小楼哀管，偷弄初凉。", 
    "rhythmic": "金菊对芙蓉"
  }, 
  {
    "author": "冯取洽", 
    "content": "叹年光婉晚，蒲柳质、易惊秋。\n况念远怀人，停云幂幂，时雨飕飕。\n西风堕来雁信，似知予、竟日倚溪楼。\n报道归调汤剂，不知谁护衣篝。\n悠然富贵不须求。\n安乐万缘休。\n但饱饭煎茶，婆娑永日，也胜闲愁。", 
    "rhythmic": "木兰花慢"
  }, 
  {
    "author": "冯取洽", 
    "content": "叹刘郎、那回轻别，霏霏三落红雨。\n玄都观里应遗恨，一抹断烟残缕。\n愁望处。\n想雾暗云深，忘却来时路。\n新花旧主。\n记客羽流商，裁红翦翠，山径日将暮。\n空枝上，时有幽禽对语。\n声声如问来否。\n人生行乐须闻健，衰老念谁免此。\n吾所与。\n在溪上深深，锦绣千花坞。\n何时定去。\n但对酒思君，呼儿为我，频唱小桃句。", 
    "rhythmic": "摸鱼儿"
  }, 
  {
    "author": "冯取洽", 
    "content": "秋到双溪溪上树。\n叶叶凉声，未省来何许。\n尽拓溪楼窗与户。\n倚阑清夜窥河鼓。\n那得吟朋同此住。\n独对秋芳，欲寄花无处。\n杖履相从曾有语。\n未来先自愁君去。", 
    "rhythmic": "蝶恋花"
  }, 
  {
    "author": "冯取洽", 
    "content": "老子齐头六十，新年第一今朝。\n放开怀抱不须焦。\n万事付之一笑。\n烟柳效颦翠敛，露桃献笑红妖。\n已拼行乐到元宵。\n尚可追随年少。", 
    "rhythmic": "西江月"
  }, 
  {
    "author": "赵以夫", 
    "content": "凤历开新，正微和乍转，丽景初晓。\n五荚舒，光映玉阶瑶草。\n在在东风语笑。\n庆此日、虹流电绕。\n鲸波静，翠涌鳌山，嵩呼声动云表。\n绛节霓旌缥缈。\n望珠星灿烂，紫微深窈。\n琬液香浮，露湿蟠桃犹小。", 
    "rhythmic": "万年歌"
  }, 
  {
    "author": "赵以夫", 
    "content": "正绿阴浓，莺声懒，庭院轻寒烟薄。\n天然花富贵，逞夭红殷紫，叠葩重萼。\n醉艳酣春，妍姿露，翠羽轻明如削。\n檀心鸦黄嫩，似离情愁绪，万丝交错。\n更银烛相辉，玉瓶微浸，宛然京洛。\n朝来风雨恶。\n拍、低张青油幕。\n便好倩、佳人插帽，贵客传笺，趁良辰、赏心行乐。\n四美难并也，须拼醉、莫辞杯勺。\n被花恼、情无著。", 
    "rhythmic": "大"
  }, 
  {
    "author": "赵以夫", 
    "content": "江南春早。\n问江上寒梅，占春多少。\n自照疏星冷，祗许春风到。\n幽香不知甚处，但迢迢、满汀烟草。\n回首谁家竹外，有一枝斜好。\n记当年、曾共花前笑。\n念玉雪襟期，有谁知道。\n唤起罗浮梦，正参横月小。", 
    "rhythmic": "孤鸾"
  }, 
  {
    "author": "赵以夫", 
    "content": "得水能仙，似汉皋遗佩，碧波寒月。\n蓝玉暖生烟，称缟袂黄冠，素姿芳洁。\n亭亭独立风前，照冰壶澄彻。\n当时事，琴心妙处谁传，顿成愁绝。\n六出自天然，更一味清香浑胜雪。\n西湖秋菊寒泉，似坡老风流，至今人说。", 
    "rhythmic": "金盏子"
  }, 
  {
    "author": "赵以夫", 
    "content": "蜀锦移芳，巫云散彩，天孙翦取相寄。\n金屋看承，玉台凝盼，尚忆旧家风味。\n生香绝艳，说不尽、天然富贵。\n脸嫩浑疑看损，肌柔只愁吹起。\n花神为谁著意。\n把韶华、总归姝丽。\n可是老来心事，不成春思。\n却羡宫袍仙子。", 
    "rhythmic": "天香"
  }, 
  {
    "author": "赵以夫", 
    "content": "南国收寒，东郊放暖，条风初回台榭。\n小燕横钗，闹蛾低鬓，根底吴娃妖冶。\n纤手传生菜，向人道、新春来也。\n莫须沈醉樽前，这些风景无价。\n长记年年此日，迎著个牛儿，彩鞭羞打。\n金幡，星星华发，得似家山闲暇。", 
    "rhythmic": "探春慢"
  }, 
  {
    "author": "赵以夫", 
    "content": "屑璐飘寒，镂金献巧，妆成水晶亭榭。\n飞絮悠扬，散花零乱，绝胜翠娇红冶。\n粉艳嘻嘻道，尽飞上、使君也。\n多情莫笑衰翁，旧时梁苑声价。\n窗外小梅羞涩，倩羯鼓尊前，慢敲轻打。\n鲸海停波，鹤谯宾月，赢得残年清暇。", 
    "rhythmic": "探春慢"
  }, 
  {
    "author": "赵以夫", 
    "content": "宝胜宾春，华灯照夜，穷冬浑然如客。\n炉焰鳞红，杯深翡翠，早减三分寒力。\n一笑团栾处，恰喜得、雪消风息。\n苔枝数蕊明珠，恍疑香麝初拆。\n懊恨东君无准，甚朝做重阴，暮还晴色。\n唤燕呼莺，雕花镂叶，机巧可曾休得。", 
    "rhythmic": "探春慢"
  }, 
  {
    "author": "赵以夫", 
    "content": "重整登高屐。\n群玉峰头，万里秋无极。\n远山青欲滴。\n新雁过、飘缈孤云天北。\n烟入小桥低，水痕退、寒流澄碧。\n对佳辰，惊心客里，鬓丝堪摘。\n风流晋宋诸贤，骑台龙山，俯仰皆陈迹。\n凭阑看落日。\n嗟往事、唯有黄花如昔。", 
    "rhythmic": "龙山会"
  }, 
  {
    "author": "赵以夫", 
    "content": "九日无风雨。\n一笑凭高，浩气横秋宇。\n群峰青可数。\n寒城小、一水萦回如缕。\n西北最关情，漫遥指、东徐南楚。\n黯销魂，斜阳冉冉，雁声悲苦。\n今朝黄菊依然，重上南楼，草草成欢聚。\n诗朋休浪赋。\n旧题处、俯仰已随尘土。", 
    "rhythmic": "龙山会"
  }, 
  {
    "author": "赵以夫", 
    "content": "佳节明朝九。\n彩舫凌虚，共醉西风酒。\n湖光蓝滴透。\n云浪碎、巧学波纹吹皱。\n碧落杳无边，但玉削，千峰寒瘦。\n留连久，秋容似洗，月华如昼。\n回头南楚东徐，暝霭苍烟，处处空刁斗。\n山公今健否。\n功名事、付与年时交旧。", 
    "rhythmic": "龙山会"
  }, 
  {
    "author": "赵以夫", 
    "content": "黄叶舞碧空，临水处、照眼红苞齐吐。\n柔情媚态，伫立西风如诉。\n遥想仙家城阙，十万绿衣童女。\n云飘缈，玉娉婷，隐隐彩鸾飞舞。\n樽前更风度。\n记天香国色，曾占春暮。\n依然好在，还伴清霜凉露。\n一曲阑干敲遍，悄无语。", 
    "rhythmic": "芙蓉月"
  }, 
  {
    "author": "赵以夫", 
    "content": "微云拂斜月，万籁声沈。\n凉露暗坠桐阴。\n蛾眉乞得天孙巧，楼上穿针。\n佳期鹊相误，到年时此夕，欢浅愁深。\n人间儿女，说风流，直到如今。\n河汉几曾风浪，因景物牵情，自是人心。\n长记秋庭往事，钿花翦翠，钗股分金。", 
    "rhythmic": "夜飞鹊・夜飞鹊慢"
  }, 
  {
    "author": "赵以夫", 
    "content": "一夜金风，吹成万粟，枝头点点明黄。\n扶疏月殿影，雅澹道家装。\n阿谁倩、天女散浓香。\n十分熏透霓裳。\n徘徊处，玉绳低转，人静天凉。\n底事小山幽咏，浑未识清妍，空自情伤。\n忆佳人、执手诉离湘。\n招蟾魄、和酒吸秋光。", 
    "rhythmic": "秋蕊香"
  }, 
  {
    "author": "赵以夫", 
    "content": "晓风薄。\n苔枝上、翦成万点冰萼。\n暗香无处著。\n立马断魂，晴雪篱落。\n横溪略。\n恨寄驿、音书辽邈。\n梦绕扬州东阁。\n风流旧日何郎，想依然林壑。\n离索。\n引杯自酌。\n相看冷淡，一笑人如削。\n水云寒漠漠。\n底处群仙，飞来霜鹤。\n芳姿绰约。\n正月满、瑶台珠箔。", 
    "rhythmic": "角招"
  }, 
  {
    "author": "赵以夫", 
    "content": "玉壶冻裂琅折，逼人衣袂。\n暖絮张空飞，失前山横翠。\n欲低还又起。\n似妆点、满园春意。\n记忆当时，剡中情味，一溪云水。\n天际。\n绝行人，高吟处，依稀灞桥邻里。\n更翦翦梅花，落云阶月地。\n化工真解事。", 
    "rhythmic": "徵招"
  }, 
  {
    "author": "赵以夫", 
    "content": "十里春风，二分明月，蕊仙飞下琼楼。\n看冰花翦翦，拥碎玉成球。\n想长日、云阶伫立，太真肌骨，飞燕风流。\n敛群芳、清丽精神，都付扬州。\n雨窗数朵，梦惊回、天际香浮。\n似阆苑花神，怜人冷落，骑鹤来游。", 
    "rhythmic": "扬州慢"
  }, 
  {
    "author": "赵以夫", 
    "content": "粱苑吟新，高阳饮散，玉容寂寞妆楼。\n故人应念我，折赠水晶球。\n不须倩、东风说与，吹箫云路，解佩江流。\n似天涯、邂逅相逢，低问东州。\n为花更醉，细香、酒面酥浮。\n记桥月同看，帘风共笑，仙枕曾游。", 
    "rhythmic": "扬州慢"
  }, 
  {
    "author": "赵以夫", 
    "content": "众芳凋谢。\n堪爱处、老圃寒花幽野。\n照眼如画。\n烂然满地金钱，买断金钱无价。\n古香逸韵似高人，更野服、黄冠潇洒。\n向霜夜。\n冷笑暖春，桃李夭冶。\n襟期问与谁同，记往昔、独自徘怀篱下。\n采采盈把。\n此时一段风流，赖得白衣陶写。\n而今为米负初心，且细摘、轻浮三雅。", 
    "rhythmic": "惜黄花"
  }, 
  {
    "author": "赵以夫", 
    "content": "爱东湖六月，十里香风，翡翠铺平。\n误入红云里，似当年太乙，约我寻盟。\n叶舟荡漾寒碧，分得一襟冰。\n渐际晚轻阴，修蒲舞绿，倦柳梳青。\n娉婷。\n黯无语。\n想怨女三千，长日宫庭。\n六六阑干曲，有玉儿才貌，谁与看承。", 
    "rhythmic": "忆旧游慢"
  }, 
  {
    "author": "赵以夫", 
    "content": "望红渠影里，冉冉斜阳，十里堤平。\n唤起江湖梦，向沙鸥住处，细说前盟。\n水乡六月无暑，寒玉散清冰。\n笑老去心情，也将醉眼，镇为花青。\n亭亭。\n步明镜，似月浸华清，人在秋庭。\n照夜银河落，想粉香湿露，恩泽初承。", 
    "rhythmic": "忆旧游慢"
  }, 
  {
    "author": "赵以夫", 
    "content": "红香湿月，翠影停云，罗袜尘生步。\n并肩私语。\n知何事、暗遣玉容泣露。\n闲情最苦。\n任笑道、争妍似妒。\n倒银河，秋夜双星，不到佳期误。\n拟把江妃共赋。\n当时携手，烟水深处。\n明珠溅雨。\n凝脂滑、洗出一番铅素。\n凭谁说与。\n莫便化、彩鸾飞去。\n待玉童，双节来迎，为作芙蓉主。", 
    "rhythmic": "解语花"
  }, 
  {
    "author": "赵以夫", 
    "content": "乍冷还暄，小春时候今朝转。\n三分历日二分休，镜里清霜满。\n云幕低垂不展。\n矮窗明、红麟初暖。\n老来活计，浊酒三杯，黄庭一卷。\n万里关河，朔风吹到边声远。\n倚楼脉脉数归鸿，谁会愁深浅。\n最苦山寒日短。\n但梅花、相看岁晚。\n何人金屋，巧啭歌莺，慢调筝雁。", 
    "rhythmic": "烛影摇红"
  }, 
  {
    "author": "赵以夫", 
    "content": "桂香消，梧影瘦，黄菊迷深院。\n倚西风，看落日，长江东去如练。\n先生底事，有赋飘然。\n刚到为田园。\n独醒何为，持杯自劝。\n未能免。\n休把茱萸吟玩。\n但管年年健。\n千古事、几凭阑。\n吾生早、九十强半。", 
    "rhythmic": "薄媚"
  }, 
  {
    "author": "赵以夫", 
    "content": "秋入书帏，漏箭初长，熏炉未灰。\n向酒边陶写，韩情杜思，案头料理，汉蠹秦煨。\n天有高情，世无慧眼，刚道先生是不斋。\n人都笑，这当行铺席，又不成开。\n忘怀。\n物外徘徊。\n与鸥鹭同盟两莫猜。\n似琉璃匣里，光涵牛斗，凤凰台上，声挟风雷。\n宝汞一钱，冰衔三字，浮利浮名安在哉。\n太平也，要泥金镂玉，除是公来。", 
    "rhythmic": "沁园春"
  }, 
  {
    "author": "赵以夫", 
    "content": "客问吾年，吾将老矣，今五十三。\n似北海先生，过之又过，善财童子，参到无参。\n官路太行，世情沧海，何止嵇康七不堪。\n归来也，是休官令尹，有发瞿昙。\n千岩。\n秀色如蓝。\n新著个楼儿恰对南。\n看浮云自在，百般态度，长江无际，一碧虚涵。\n荔子江珧，莼羹鲈，一曲春风酒半酣。\n凭阑处，正空流皓月，光满寒潭。", 
    "rhythmic": "沁园春"
  }, 
  {
    "author": "赵以夫", 
    "content": "自笑声来，骨相无奇，壬三甲三。\n觉紫宸班里，都忘故步，维摩室内，添个新参。\n壮也不如，老之将至，今日将军战岂堪。\n江湖客，况诗肥贾岛，笔瘦王昙。\n纷纷纡紫脱蓝。\n送水北山人又水南。\n喜支离得佚，散材可寿，一丘自足，万象中涵。\n脍炙功名，膏盲富贵，举世黄梁梦正酣。\n知谁健，且茹芝商岭，饮菊胡潭。", 
    "rhythmic": "沁园春"
  }, 
  {
    "author": "赵以夫", 
    "content": "满酌蓬莱酒。\n最苦是、中年作恶，送人时候。\n一夜朔风吹石裂，惊得梅花也瘦，更衣袂、严霜寒透。\n卷起潮头无丈尺，甚扁舟、拍上三江口。\n明月冷，载归否。\n分携欲折无垂柳。\n但层楼徙倚，两眉空皱。\n海阔天高无处问，万事不堪回首。\n况目断、孤鸿去後。\n玉样松鲈今正美，想子真、微笑还招手。\n且为我，饮三斗。", 
    "rhythmic": "贺新郎"
  }, 
  {
    "author": "赵以夫", 
    "content": "葵扇秋来贱。\n阿谁知、初回轻暑，又教题遍。\n不是琵琶知音少，无限如簧巧啭。\n倩说似、长门休怨。\n莫把蛾眉与人妒，但疏梅、淡月深深院。\n临宝鉴，欲妆懒。\n少时声价倾粱苑。\n到中年，也曾落魄，雾收云卷。\n待入汉庭金马去，洒笔长江滚滚。\n好留取、才名久远。\n过眼荣华俱尘土，听关睢、盈耳离骚婉。\n歌不足，为嗟叹。", 
    "rhythmic": "贺新郎"
  }, 
  {
    "author": "赵以夫", 
    "content": "载酒阳关去。\n正西湖、连天烟草，满堤晴絮。\n采翠撷芳游冶处，应和娇弦艳鼓。\n看柳外、画船无数。\n万倾琉璃浑镜净，陡风波、汹汹鱼龙舞。\n谈笑里，遽如许。\n流觞满引浇离绪。\n便东西、斜阳立马，绿波前浦。\n自是莼鲈高兴动，恰值春山杜宇。\n漫回首、软红香雾。\n咫尺佳人千里隔，望空江、明月横洲渚。\n清梦断，恨如缕。", 
    "rhythmic": "贺新郎"
  }, 
  {
    "author": "赵以夫", 
    "content": "草色庭前绿。\n掩重门、国香伴我，画帘幽独。\n无奈熏风吹绿绮，闲理离骚旧曲。\n觉鼻观、微闻清馥。\n可是花神嫌冷淡，碧丛中、炯炯骈双玉。\n相对久，各欢足。\n冰姿带露如新沐。\n想当年、夷齐二子，独清孤竹。\n千古英雄尘土尽，凛凛西山云木。\n总付与、一尊。\n学得汉宫娇姊妹，便承恩、贮向黄金屋。\n终不似，在空谷。", 
    "rhythmic": "贺新郎"
  }, 
  {
    "author": "赵以夫", 
    "content": "碾破长空绿。\n看银蟾、一轮似水，照人清独。\n缥缈风摇环佩碎，疑是英茎妙曲。\n忽散作、天花芬馥。\n帝子双双来洞户，炯肌肤、冰雪颜如玉。\n愁易老，意难足。\n楚江万顷疏汤沐。\n想佳人，依然携手，碧云修竹。\n葱玲珑方寸许，清过千重夏木。\n速就我、同倾湘。\n追忆兰亭当日事，尽凄凉、也胜卢仝屋。\n应不到，羡金谷。", 
    "rhythmic": "贺新郎"
  }, 
  {
    "author": "赵以夫", 
    "content": "春事浑如客。\n趁新晴、花骢骄骏，衫轻窄。\n腊瓮初倾光欲动，笑把黄甘旋擘。\n更喜得、酒朋诗敌。\n陶写襟怀觞咏里，似风流、王谢当年集。\n忘尔汝，任争席。\n疏帘画舫梅妆白。\n看斜阳、波心镜面，照伊颜色。\n飘缈笙歌天上谱，一刻千金莫惜。\n谁信道、高楼占得。\n柳外暝烟人去也，但月钩、冷浸阑干湿。\n知过了，几寒食。", 
    "rhythmic": "贺新郎"
  }, 
  {
    "author": "赵以夫", 
    "content": "投老归来，记踏青堤上，三度逢君。\n寒窗冷淡活计，明月空尊。\n红红白白，又一番、春色撩人。\n谁信道，闲中天地，园林几见成尘。\n今夕偶无风雨，便满城箫鼓，来往纷纷。\n鳌山宝灯照夜，罗绮千门。", 
    "rhythmic": "汉宫春"
  }, 
  {
    "author": "赵以夫", 
    "content": "冰花炯炯。\n记那回占断，春风鳌顶。\n独抱寒香，得意西湖酒初醒。\n为问玉堂富贵，争得似、山中深靓。\n向岁晚，竹翠松苍，闲伴一枝冷。\n南浦，水万顷。\n想月湿断矶，云弄疏影。\n粉英落尽。\n孤鹤长鸣夜方永。\n将见青青似豆，又迤逦、传黄风景。\n听报道、催去也，再调玉鼎。", 
    "rhythmic": "暗香"
  }, 
  {
    "author": "赵以夫", 
    "content": "晴空漠膜。\n怪雪来底处，飘满篱落。\n元是花神，管领春风，幽香忽遍林壑。\n玉仙缓辔江城路，全不羡、扬州东阁。\n似天教、瑶佩琼裾，荐与翠尊冰勺。\n闻道儿童好语，丰年瑞覆斗，占取红萼。\n驿使飞驰，羹鼎安排，速趁良辰行乐。\n联镳一一清都客，也肯把、山翁同约。\n醉归来、梦断西窗，怕听丽谯悲角。", 
    "rhythmic": "疏影"
  }, 
  {
    "author": "赵以夫", 
    "content": "长啸蹑高寒，回首万山，空翠零乱。\n渺渺清秋，与斜阳天远。\n引光禄、清吟兴动，忆龙山、旧游梦断。\n夹衣初试，破帽多情，自笑霜蓬短。\n黄花长好在，一俯仰、节物惊换。\n紫蟹青橙，觅东篱幽伴。", 
    "rhythmic": "尾犯"
  }, 
  {
    "author": "赵以夫", 
    "content": "绣地残英，画空飞絮，东风又送春归。\n雨足郊，相将翠密成帷。\n燕莺犹恋芳菲。\n向枝头、叶底依依。\n留春不住，绿波渺渺，碧草萋萋。\n锦帆开晓，彩仗迎熏，峰回路转，月淡天低。\n红云影里，群仙报道班齐。\n九奏箫韶，算人间、无此埙。", 
    "rhythmic": "燕春台"
  }, 
  {
    "author": "赵以夫", 
    "content": "锦里春回，玉墀天近，东风稳送雕鞯。\n祖帐移来，光流万斛金莲。\n十分香月娟娟。\n照人间、一点魁躔。\n此时新事，飞来双凤，催上甘泉。\n寻思京洛，少日芳游，柳遥禁雪，花淡宫烟。\n鳌山涌翠，通宵脆管繁弦。\n再见升平，想红云、飘缈群仙。", 
    "rhythmic": "燕春台"
  }, 
  {
    "author": "赵以夫", 
    "content": "寒宽一雁落。\n正万里相思，被渠惊觉。\n春风字字吹香雪，唤起西湖盟约。\n当时醉处，仿佛记、青楼珠箔。\n又不是，南国花迟，徘徊酒边慵酌。\n家山月色依然，想竹外横枝，玉明冰薄。\n而今话昨。\n空对景、怅望美人天角。\n清尊淡薄。", 
    "rhythmic": "玉烛新"
  }, 
  {
    "author": "赵以夫", 
    "content": "重门翠锁，笑侯鲭断绝，又逢寒食。\n社瓮初开春浩荡，荠蕨漫山谁摘。\n榆火传新，柳绵吹老，愁绪空千忆。\n百花过了，游蜂将次成蜜。\n追思共醉西湖，诗朋馀几，俯仰成悲恻。\n月射波心光万丈，犹想当时颜色。\n黄鹄翩翩，白驹皎皎，莫待山灵勒。\n金貂箬笠，问渠还肯相易。", 
    "rhythmic": "念奴娇"
  }, 
  {
    "author": "赵以夫", 
    "content": "尊前一笑，问梅花消息，几枝开遍。\n咳唾随风人似玉，寒夜春生酒面。\n故里天遥，殊乡岁晚，忍对骊驹宴。\n无情潮汐，可能为我留恋。\n目断雪棹烟帆，匆匆轻别，岂是如鸿燕。\n要趁盘椒供燕喜，舞袖斓斑双旋。\n屈指重来，扬鞭催去，想在金銮殿。\n云萍无据，莫辞蘸甲深劝。", 
    "rhythmic": "念奴娇"
  }, 
  {
    "author": "赵以夫", 
    "content": "梅花度曲，被多情勾引，枝枝看遍。\n暗忆孤山今夜月，疏影横斜镜面。\n萼绿凌风，云英怯冷，未放瑶池宴。\n人间蜂蝶，也知无计迷恋。\n闻道管领多才，清词好句，泥落空梁燕。\n好换蕊珠供彩笔，莫待随风面旋。\n千岁蟠虬，双栖么凤，咫尺蓬莱殿。\n湖边春暗，料应日日酬劝。", 
    "rhythmic": "念奴娇"
  }, 
  {
    "author": "赵以夫", 
    "content": "忆惜少年日，吴江上、长啸步垂虹。\n看飞出玉轮，十分端正，幻成冰壑，一碧澄空。\n当此际，醉魂游帝所，凉袂扬秋风。\n桂殿凤笙，妙音何处，莼羹鲈脍，清兴谁同。\n今宵欢娱地，千钧笔、模写拟付良工。\n无奈云沈顾兔，雨挂痴龙。", 
    "rhythmic": "风流子"
  }, 
  {
    "author": "赵以夫", 
    "content": "一江渌净，算阅尽、燕鸿来去。\n便系日绳长，修蟾斧妙，教驻韶华未许。\n白白红红多多态，问底事、东皇无语。\n但碧草烟淡，落花流水，不堪回伫。\n晴雨。\n陡寒乍热，清阴庭户。\n任诗卷抛荒，棋秤休务，寂寞风帘舞絮。", 
    "rhythmic": "二郎神"
  }, 
  {
    "author": "赵以夫", 
    "content": "野塘暗碧，渐点点、翠钿明镜。\n想昼永珠帘，人闲金屋，时倚妆台照影。\n睡起阑干凝思处，漫数尽、归鸦栖暝。\n知月下莺黄，云边蛾绿，为谁低整。\n曾倩。\n雁传鹊报，心期千定。\n奈柳絮浮云，桃花流水，长是参差不并。", 
    "rhythmic": "二郎神"
  }, 
  {
    "author": "赵以夫", 
    "content": "玉梅吹霁雪，觉和气、满南州。\n更连夕晴光，一番小雨，朝霭全收。\n人情不知底事，但黄童白叟总追游。\n驾海千寻彩岫，涨空万点星球。\n风流。\n秀色明眸。\n金莲步、度轻柔。\n任往来燕席，香风引舞，清官随讴。", 
    "rhythmic": "木兰花慢"
  }, 
  {
    "author": "赵以夫", 
    "content": "倾国精神，娇无力、亭亭向谁。\n还知否，羞沈月姊，妒杀风姨。\n满地胭脂春欲老，平池翡翠水新肥。\n祗花王、富贵占韶光，真绝奇。\n香暗动，人未知。\n翻玉拍，度金衣。\n任轻红殷紫，对景偏宜。\n闻道洛阳夸此地，因思京国太平时。\n向沈香亭北按新词，乘醉归。", 
    "rhythmic": "满江红"
  }, 
  {
    "author": "赵以夫", 
    "content": "古城阴、一川新浸，天然尘外幽绝。\n谁家幻出千机锦，疑是蕊仙云织。\n环燕席。\n便纵有万花，此际无颜色。\n清风两腋。\n炯玉树森前，碧筒满注，共作醉乡客。\n长堤路，还忆西湖景物。\n游船曾点空碧。\n当时总负凌云气，俯仰顿成今昔。\n愁易极。\n更对景销凝，怅望天西北。\n归来日夕。\n但展转无眠，风水馆，冷浸五更月。", 
    "rhythmic": "摸鱼儿"
  }, 
  {
    "author": "赵以夫", 
    "content": "塞楼吹断梅花，晓风瑟瑟添凄咽。\n关河万里，烟尘四野，眼前都别。\n击楫功名，椎锋意气，是人都说。\n问周郎何日，小乔到手，为君赋，酹江月。\n休把愁肠暗结。\n又相将、鲁云书节。\n锦围放密，金樽任满，歌声莫歇。\n赢得朝朝，半醒半醉，佯痴佯劣。\n尽瞢腾，深入无何，管甚须鬓成雪。", 
    "rhythmic": "水龙吟"
  }, 
  {
    "author": "赵以夫", 
    "content": "谁家明镜飞空，海天绀碧浮秋霁。\n西风淡荡，纤云卷尽，小星疑坠。\n宇宙冰壶，襟怀玉界，飘然仙思。\n炯灵犀一点，蟾辉万丈，长相射、清清地。\n祗又桂花长好，照人间、几番荣悴。\n年年此夕，持杯嚼露，挥毫翻水。\n宝瑟凄清，玉箫飘缈，佩环声碎。\n唤谪仙起舞，古今同梦，不知何世。", 
    "rhythmic": "水龙吟"
  }, 
  {
    "author": "赵以夫", 
    "content": "竞渡楚乡事，夸胜锦缠头。\n湖光渌净，转胜雪浪舞潜虬。\n刚道琉璃宝苑，移作水晶珠阙，鳌顶出中流。\n一钓惊天地，能动此心不。\n活千年，封万户，等虚舟。\n渺然身世，烟水浩荡一沙鸥。", 
    "rhythmic": "水调歌・水调"
  }, 
  {
    "author": "赵以夫", 
    "content": "千机云锦里。\n看并蒂新房，骈头芳蕊。\n清标艳态，两两翠裳霞袂。\n似是商量心事。\n倚绿叶、无言相对。\n天蘸水。\n彩舟过处，鸳鸯惊起。\n飘缈漾影摇香，对刘阮风流，双仙姝丽。\n闲情不断，犹恋人间欢会。\n莫待西风吹老，荐玉醴、碧筒拼醉。", 
    "rhythmic": "双瑞莲"
  }, 
  {
    "author": "赵以夫", 
    "content": "水天一色。\n正四野秋高，千古愁极。\n多少黄花密意，付他欢伯。\n楼前马戏星球过，又依稀、东徐陈迹。\n一时豪俊，风流济济，酒朋诗敌。\n画不就、江东暮碧。\n想阅尽千帆，来往潮汐。\n烟草萋迷，此际为谁心恻。\n引杯抚剑凭高处，黯消魂、目断天北。\n至今人笑，新亭坐间，泪珠空滴。", 
    "rhythmic": "桂枝香"
  }, 
  {
    "author": "赵以夫", 
    "content": "青霄望极。\n际万里月明，无点云色。\n一片冰壶世界，水乡先得。\n年年客里惊秋半，倚西风、鬓华吹白。\n觅闲无路，相逢且醉，好天凉夕。\n听曲曲、仙韶促拍。\n趁画舸飞空，雪浪翻激。\n行乐风流，暗省旧时京国。\n插空翠连星麓，但波痕、浮动金碧。\n不如归去，扁舟五湖，钓竿渔笛。", 
    "rhythmic": "桂枝香"
  }, 
  {
    "author": "赵以夫", 
    "content": "云雁将秋，露萤照夜，凉透窗户。\n星网珠疏，月奁金小，清绝无点暑。\n天孙河鼓，东西相望，隐隐光流华渚。\n妆楼上，青瓜玉果，多少呆儿痴女。\n金针暗度，珠丝密结，便有系人心处。\n经岁离思，霎时欢爱，愁绪空万缕。\n人间天上，一般情味，枉了锦笺嘱付。\n又何似，吹笙仙子，跨黄鹤去。", 
    "rhythmic": "永遇乐"
  }, 
  {
    "author": "赵以夫", 
    "content": "翠绡心事，红楼欢宴，深夜沈沈无暑。\n竹边荷外再相逢，又还是、浮云飞去。\n锦笺尚湿，珠香未歇，空惹闲愁千缕。\n寻思不似鹊桥人，犹自得、一年一度。", 
    "rhythmic": "鹊桥仙"
  }, 
  {
    "author": "赵以夫", 
    "content": "天凉来傍荷花饮。\n携手看云锦。\n城头玉漏已三更。\n耳畔微闻新雁、几声声。\n兰膏影里春山秀。\n久立还成皱。\n酒阑天外月华流。\n我醉欲眠、卿且去来休。", 
    "rhythmic": "虞美人"
  }, 
  {
    "author": "赵以夫", 
    "content": "素娥冷淡愁无奈。\n小作施朱态。\n霓裾霞佩下瑶台。\n一朵绿云围绕、送春来。\n玄霜捣尽丹砂就。\n拼醉长生酒。\n羡君幽壑狎流年。\n把住西风长对、广寒仙。", 
    "rhythmic": "虞美人"
  }, 
  {
    "author": "赵以夫", 
    "content": "翡翠丛中，万点星球小。\n怪得鼻观香清，凉馆熏风透。\n冰盘快剥轻红，滑凝水晶皱。\n风姿，姑射仙人正年少。\n红尘一骑，曾博妃子笑。\n休比葡萄，也尽压江瑶倒。", 
    "rhythmic": "荔枝香近・荔枝香"
  }, 
  {
    "author": "赵以夫", 
    "content": "几点垂垂北斗，一床悄悄西风。\n山河天地点尘空。\n月殿蟾蜍欲动。\n舌本琼浆甘彻，鼻端玉蕊香通。\n棋边切莫笑衰翁。\n个里本来空洞。", 
    "rhythmic": "西江月"
  }, 
  {
    "author": "赵以夫", 
    "content": "露蕊香肌娇秀。\n燕脂微透。\n蕊宫仙子驾祥鸾，被风卷、霞衣皱。\n轻翦倩他红袖。", 
    "rhythmic": "一落索"
  }, 
  {
    "author": "赵以夫", 
    "content": "水亭横枕荷花浦。\n觉水面、香来去。\n亭上佳人云态度。\n天然娇韵，十分就，唱尽黄金缕。\n耳边低道清无暑。\n我欲卿卿卿且住。", 
    "rhythmic": "青玉案"
  }, 
  {
    "author": "赵以夫", 
    "content": "一种分香自月宫。\n人间清绝处，小山丛。\n谁将仙米掷虚空。\n丹砂碎，糁遍碧云中。\n好是窦家风。\n年年秋色里，又香浓。", 
    "rhythmic": "小重山"
  }, 
  {
    "author": "赵以夫", 
    "content": "梅共雪。\n著个玉人三绝。\n醉倒醉乡无宝屑。\n照人些子月。\n催得花王先发。\n一曲阳春圆滑。\n疑是嵬坡留锦袜。\n至今香未歇。", 
    "rhythmic": "谒金门"
  }, 
  {
    "author": "赵以夫", 
    "content": "正三边月静，万国年丰，菊多梅小。\n吐玉擎香，蔼黄都清晓。\n龙驾徐驱，貂冠夹侍，天也和人笑。\n紫陌欢谣，如今事事，胜端平好。\n玉带垂虹，衮衣华日，秋水精神，仙容貌。\n长对凝旒，不羡商岩老。", 
    "rhythmic": "醉蓬莱"
  }, 
  {
    "author": "赵以夫", 
    "content": "正愁予，可堪去马便骈骈。\n拟折一枝。\n堤上万垂丝。\n离思无边，离席易散，落日照清漪。\n苦是禁城催鼓，虚床难寐，梦魂无路归飞。\n陡寒还热，急雨随晴，化工无准，将息偏难，更向分携处、立多时。", 
    "rhythmic": "凤归云"
  }, 
  {
    "author": "赵以夫", 
    "content": "倚晴空。\n爱湖光潋滟，楼影青红。\n彩丝金黍，水边还又相逢。\n怀沙人问，二千年、犹带酸风。\n骚人洒墨香浓。\n幽情要眇，雅调惺松。\n天上菖蒲五色，倩掺掺素手，分入雕锺。\n新欢往恨，一时付与歌童。\n斜阳正好，且留连、休要匆匆。", 
    "rhythmic": "芰荷香"
  }, 
  {
    "author": "郑觉斋", 
    "content": "弄玉轻盈，飞琼淡泞，袜尘步下迷楼。\n试新妆才了，炷沈水香球。\n记晓剪、春冰驰送，金瓶露湿，缇骑新流。\n甚天中月色，被风吹梦南州。\n尊前相见，似羞人、踪迹萍浮。\n问弄雪飘枝，无双亭上，何日重游。", 
    "rhythmic": "扬州慢"
  }, 
  {
    "author": "郑觉斋", 
    "content": "卷帘酒醒，怕无言、慵理残妆啼粉。\n记绾同心双绣带，珠箔青楼花满。\n琢玉传情，断金订约，总是愁根本。\n谁知薄悻，肯於长处寻短。\n旧日掌上芙蓉，新来成刺，变却风流眼。\n自信华年风度在，未怕香红春晚。\n恩不相酬，怨难重合，往事冰澌泮。\n分明诀绝，股钗还我一半。", 
    "rhythmic": "念奴娇"
  }, 
  {
    "author": "郑觉斋", 
    "content": "秋夜永。\n叶叶梧桐霜冷。\n皓月窥人深院静。\n孤鸿窗外影。\n情是相思深井。\n恩是相思修绠。\n别後信音浑不定。\n银瓶何处引。", 
    "rhythmic": "谒金门"
  }, 
  {
    "author": "张榘", 
    "content": "塞鸿来早。\n正碧瓦霜轻，玉麟寒少。\n昨夜南枝，一点阳和先到。\n黄昏半窗淡月，照青青、谢池春草。\n此际虚斋心事，与此花俱好。\n算巡檐、索共梅花笑。\n是千古风流，少陵曾道。\n争似油幢下，对一枝春小。", 
    "rhythmic": "孤鸾"
  }, 
  {
    "author": "张榘", 
    "content": "春小寒轻，南枝一夜阳和转。\n东君先递玉麟香，冷蕊幽芳满。\n应把朱帘暮卷。\n更何须、金猊烟暖。\n千山月淡，万里尘清，酒樽经卷。\n楼上胡床，笑谈声里机谋远。\n甲兵百万出胸中，谁谓江流浅。\n憔悴狂胡计短。\n定相将、来朝悔晚。\n功名做了，金鼎和羹，卷藏袍雁。", 
    "rhythmic": "烛影摇红"
  }, 
  {
    "author": "张榘", 
    "content": "正挑灯、共听檐雨，问谁催动行色。\n风前千点离亭恨，惟有落梅知得。\n王谢宅。\n记前度斜阳，燕子曾相识。\n花香露。\n无计强追随，阳关声断，回首暮云隔。\n文章贯，合上薇垣梧掖。\n征鞍底事江北。\n青衫莫对韩彭著，还是玉麟佳客。\n须记忆。\n有衿佩锵锵，正愿依重席。\n荼シ未折。\n次第牡丹开，一樽留待，相与醉寒食。", 
    "rhythmic": "摸鱼儿"
  }, 
  {
    "author": "张榘", 
    "content": "正桃花、渐蜚红雨，依稀一半春色。\n东风十里离亭恨，杨柳丝丝如织。\n远又忆。\n向雪月梅边，陶写吟情逸。\n清愁拍拍。\n算祗暮山知，栖鸦斜照，春树渺空碧。\n文章贯，合整垂云健翼。\n翔鸾底用栖棘。\n要寻玉洞烟霞胜，聊趁麟符蜚檄。\n归骑急。\n看尘袂方清，有恩纶催入。\n凫仙倦。\n相与问孤山，开樽抵掌，一舸画桥侧。", 
    "rhythmic": "摸鱼儿"
  }, 
  {
    "author": "张榘", 
    "content": "西风乱叶溪桥树。\n秋在黄花羞涩处。\n满袖尘埃推不去。\n马蹄浓露，鸡声淡月，寂历荒村路。\n身名多被儒冠误。\n十载重来漫如许。", 
    "rhythmic": "青玉案"
  }, 
  {
    "author": "张榘", 
    "content": "风色转东南。\n翠拥层峦。\n杏花疏雨逗清寒。\n锺阜石城何处是，烟霭漫漫。\n行旆已西关。\n一霎时间。\n芳樽聊复挽馀欢。\n明日断魂分付与，万叠云山。", 
    "rhythmic": "浪淘沙"
  }, 
  {
    "author": "张榘", 
    "content": "雨过暮天南。\n高下青峦。\n小楼燕子话春寒。\n多少夕阳芳草地，雾掩烟漫。\n别恨正相关。\n心上眉间。\n离歌一曲间悲欢。\n後夜月明何处梦，锺阜容山。", 
    "rhythmic": "浪淘沙"
  }, 
  {
    "author": "张榘", 
    "content": "暮云低锁荒台，凭阑四望天垂地。\n曼花半夜，蜚香缭绕，昔人曾记。\n往事悠悠，物华非旧，江山仍丽。\n怅斜阳芳草，长安不见，谁共洒、新亭泪。\n开放青峦旧址。\n动骚人、一番词意。\n青油幕里，相忘鱼鸟，水边云际。\n却恨清游，未能追逐，区区僚底。\n问何时，脱了尘埃墨绶，为虚斋醉。", 
    "rhythmic": "水龙吟"
  }, 
  {
    "author": "张榘", 
    "content": "春事三分之二，落花庭院轻寒。\n翠屏围梦宝熏残。\n窗外流莺声乱。\n睡起犹支雪腕，觉来慵整云鬟。\n闲拈乐府凭阑干。\n宿酒才醒一半。", 
    "rhythmic": "西江月"
  }, 
  {
    "author": "张榘", 
    "content": "荆溪清晓。\n问昨夜南枝，几分春到。\n一点幽芳，不待陇头音耗。\n亭亭水边月下，胜人间、等闲花草。\n此际风流谁似，有窝诗老。\n向虚檐、淡然索笑。\n任雪压霜欺，精神越好。\n最喜庭除，下映紫兰娇小。", 
    "rhythmic": "孤鸾"
  }, 
  {
    "author": "张榘", 
    "content": "暮天丝雨轻寒，二分春色看看过。\n梅花谢了，苍苔万点，香残粉污。\n犹喜墙头，一枝娇袅，杏腮微露。\n算几回逗晓，朱阑独倚，悄只怕、东风大。\n浮世名缰利锁。\n这区区、要须识破。\n沧波夜月，翠微云树，依然还我。\n重结鸥盟，细听莺语，自歌自和。\n问黄沙飞镞，红尘走马，又还知麽。", 
    "rhythmic": "水龙吟"
  }, 
  {
    "author": "张榘", 
    "content": "昼长帘幕低垂，时时风度杨花过。\n梁间燕子，芹随香觜，频沾泥污。\n苦被流莺，蹴翻花影，一阑红露。\n看残梅飞尽，枝头微认，青青子、些儿大。\n谁道洞门无锁。\n翠苔藓、何曾踏破。\n好天良夜，清风明月，正须著我。\n闲展蛮笺，寄情词调，唱成谁和。\n问晓山亭下，山茶经雨，早来开麽。", 
    "rhythmic": "水龙吟"
  }, 
  {
    "author": "张榘", 
    "content": "先来花较开迟，怎禁风雪摧残过。\n红英紫萼，从他点缀，翻成沾污。\n一点清香，几多艳，紧藏不露。\n伴杨花散漫，逡巡堆积，纤粟处、妆成大。\n多谢东君造化。\n把群阴、一朝除破。\n千机锦绣，露浓香软，中间坐我。\n嚼徵含商，振金敲玉，埙篪相和。\n问西湖，别有一番桃李，肯同游麽。", 
    "rhythmic": "水龙吟"
  }, 
  {
    "author": "张榘", 
    "content": "近家添得园亭，晓山时看飞云过。\n拥石栽梅，疏池傍竹，剪除芜污。\n更喜南墙，杏腮桃脸，含羞微露。\n算莺花世界，都来十亩，规模好、何须大。\n开放两眉上锁。\n把春前、新醅拨破。\n病酒无聊，且容觞客，无多酌我。\n底用歌喉，柳边自有，鸣禽相和。\n逗归来，折得花枝教看，似人人麽。", 
    "rhythmic": "水龙吟"
  }, 
  {
    "author": "张榘", 
    "content": "楚湘旧俗，记包黍沈流，缅怀忠节。\n谁挽汨罗千丈雪，一洗些魂离别。\n赢得儿童，红丝缠臂，佳话年年说。\n龙舟争渡，搴旗捶鼓骄劣。\n谁念词客风流，菖蒲桃柳，忆闺门铺设。\n嚼徵含商陶雅兴，争似年时娱悦。\n青杏园林，一樽煮酒，当为浇凄切。\n南薰应解，把君愁袂吹裂。", 
    "rhythmic": "念奴娇"
  }, 
  {
    "author": "张榘", 
    "content": "三闾何在，把离骚细读，几番击节。\n蓠蕙椒兰纷江渚，较以艾萧终别。\n清浊同流，醉醒一梦，此恨谁能说。\n忠魂耿耿，只凭天辨优劣。\n须信千古湘流，彩丝缠黍，端为英雄设。\n堪笑儿童浮昌，悲愤翻为嬉悦。\n三叹灵均，竟罹谗网，我独中情切。\n薰风窗户，榴花知为谁裂。", 
    "rhythmic": "念奴娇"
  }, 
  {
    "author": "张榘", 
    "content": "金炉就裙纹折。\n香烬低云月。\n玉钿黏唾上眉心。\n不似寿阳檐下、六花清。\n翠禽飞起南枝动。\n惊破西湖梦。\n仗谁为作水龙声。\n吹绽寒葩诗眼、为君青。", 
    "rhythmic": "虞美人"
  }, 
  {
    "author": "张榘", 
    "content": "小蛮才把鸳衾折。\n妆就梳横月。\n探梅不似旧年心。\n却爱窗前纸帐、十分清。\n朔风吹起寒云动。\n午寝都无梦。\n黄昏更被竹枝声。\n唤起醒醒相对、一灯青。", 
    "rhythmic": "虞美人"
  }, 
  {
    "author": "张榘", 
    "content": "龙香浅渍罗屏褶。\n睡思低眉月。\n闲愁闲闷不关心。\n心似窗前梅影、一般清。\n绣帏交掩流苏动。\n一觉华胥梦。\n枕山轻戛宝钗声。\n粉褪香腮零乱、鬓鸦青。", 
    "rhythmic": "虞美人"
  }, 
  {
    "author": "张榘", 
    "content": "静寿先生，笑傲四并，醉眠窝。\n甚一枰棋壤，掉头不顾，同舟风紧，袖手高歌。\n太白词华，更生忠愤，为问山林老得麽。\n须知道，有淮碑未作，浯石当磨。\n年来君子无多。\n试屈指、如公能几何。\n况刍荛公论，新曾推许，冕旒异眷，行见搜罗。\n泽润生民，洗清兵甲，待挽钱塘江上波。\n功名就，访蟠桃把玩，铜狄摩挲。", 
    "rhythmic": "沁园春"
  }, 
  {
    "author": "张榘", 
    "content": "双阁护仙境，万壑渺清秋。\n台躔光动银汉，神秀孕公侯。\n胸次千崖灏气，笔底三江流水，姓字桂香浮。\n十载洞庭月，今喜照扬州。\n捧丹诏，升紫殿，建碧油。\n胡儿深避沙漠，铃阁轻裘。", 
    "rhythmic": "凯歌"
  }, 
  {
    "author": "张榘", 
    "content": "爱日烘晴，梅梢春动，晓窗客梦方还。\n江天万里，高低烟树，四望犹拥螺鬟。\n是谁邀滕六，酿薄暮、同云冱寒。\n却元来是，铃阁露熏，俄忽老青山。\n都尽道、年来须更好，无缘农事，雨涩风悭。\n鹅池夜半，衔枚飞渡，看樽俎折冲间。", 
    "rhythmic": "飞雪满堆山・飞雪满群山"
  }, 
  {
    "author": "张榘", 
    "content": "平山老柳。\n寄多少胜游，春愁诗瘦。\n万叠翠屏，一抹江烟浑如旧。\n晴空栏槛今何有。\n寂寞文章身後。\n唤回奇事，青油上客，放怀樽酒。\n知不。\n全淮万里，羽书静，草绿长亭津堠。\n小队出郊，花底赓酬闲时候。\n和薰筹幕垂春昼。", 
    "rhythmic": "绛都春"
  }, 
  {
    "author": "张榘", 
    "content": "谁云万事转头空。\n春寓不言中。\n底问垂杨在否，年年一度东风。", 
    "rhythmic": "朝中措"
  }, 
  {
    "author": "张榘", 
    "content": "鹤城秋晓。\n又庆生朝到。\n人与月，年年好。\n黑头公相贵，膝下欢娱笑。\n君知否。\n个般福分人间少。\n塞上西风老。\n红入霜前枣。\n日日有，平安报。\n慈颜酡晕浅，一呷金杯小。\n香缭绕。\n寿星明处台星照。", 
    "rhythmic": "千秋岁"
  }, 
  {
    "author": "张榘", 
    "content": "严城寂寞山缭绕。\n觉寒透、貂裘峭。\n云压江天风破晓。\n飞琼万顷，看来浑似，泽国芦花老。\n玉山不怕频频倒。\n要笔阵、纵横快挥扫。", 
    "rhythmic": "青玉案"
  }, 
  {
    "author": "张榘", 
    "content": "少时贪看琼林绕。\n任马上、寒威峭。\n昨暮六花飞逗晓。\n拥衾慵起，鬓丝笼帽，顿觉年来老。\n朱阑翠竹枝枝倒。\n把玉、棱层趁风扫。", 
    "rhythmic": "青玉案"
  }, 
  {
    "author": "张榘", 
    "content": "龙香熏被罗屏绕。\n任窗外、风儿峭。\n鸳枕梦回鸡唱晓。\n丫鬟惊笑，琼枝低亚，错认梅花老。\n红炉兽炭装还倒。\n强梳洗、忙将黛眉扫。", 
    "rhythmic": "青玉案"
  }, 
  {
    "author": "张榘", 
    "content": "思昔买臣，怀绶会稽，年犹五旬。\n算初无功用，维持国事，但将富贵，夸耀时人。\n未若先生，方当强仕，掌握长淮百万军。\n难摹写，是擎天拄地，纬武经文。\n河滨。\n胡马嘶春。\n便密运机筹出万全。\n拥熊旗指授，鹰扬や啖，毡裘胆落，鼠逸狐奔。\n褒诏飞来，威名加盛，从此不须关玉门。\n归朝也，看云台画像，金鼎调元。", 
    "rhythmic": "沁园春"
  }, 
  {
    "author": "张榘", 
    "content": "社新相识。\n恍瞻君、丰神气貌，飘然仙白。\n笔底三江鲸浪注，胸次一瓯冰雪。\n怎不做、龙门上客。\n坎止流行元无定，敢一朝、挨却尘泥迹。\n且剩把，锦云织。\n试看自古贤侯伯。\n一时间、失虽暂失，得还终得。\n儋石空无君家事，百万付之一掷。\n渐养就、抟风鹏翼。", 
    "rhythmic": "金缕曲・贺新郎"
  }, 
  {
    "author": "张榘", 
    "content": "襟度天为侣。\n价平生、放浪江湖，浮云行住。\n倒挽峡流归笔底，衮衮二并四具。\n何尚友、沧波鸥鹭。\n藻黻皇猷君能事，况贤书、两度登天府。\n急著手，佐明主。\n晴风一舸来瓜步。\n剪灯花、樽酒论诗，顿忘羁旅。\n逗晓蛮笺传金缕，一片瑰词绮语。\n甚独茧、抽成长绪。", 
    "rhythmic": "贺新凉・贺新郎"
  }, 
  {
    "author": "张榘", 
    "content": "瑶姬妙格。\n冰姿微带霜痕拆。\n一般恼杀多情客。\n风弄横枝，残月半窗白。\n孤山仙种曾移得。\n结根久傍王猷宅。", 
    "rhythmic": "醉落魄・一斛珠"
  }, 
  {
    "author": "张榘", 
    "content": "猛思量、窝初度，鲁云呈瑞时节。\n平山杨柳苍茫外，犹是乡关明月。\n春漏泄。\n定知有、梅花先向江南发。\n烟波梦阔。\n谩约住西风，呼将塞雁，把酒为君说。\n君看取，世道羊肠屈摺。\n依然熟路轻辙。\n林泉暂洗经纶手，桐柏夜香熏彻。\n趋魏阙。\n指天上星辰，平步仪清切。\n蟠桃未结。\n待做著功名，却寻曼倩，相与带花折。", 
    "rhythmic": "摸鱼儿"
  }
]
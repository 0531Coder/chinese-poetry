[
  {
    "author": "张榘", 
    "content": "碧油推上客。\n有神机沈密，参运帷幄。\n威声际沙漠。\n庆云飞川泳，和熏三白。\n霄渊鬲。\n甚探梅、也来相约。\n更谁怜久客，泥深穿履，栖栖东郭。\n农麦。\n年来管好，禾黍离离，讵忘关洛。\n风高水涸。\n多少事、待韬略。\n看鹅池夜渡，黎明飞捷，儿辈未觉。\n便冲寒，铁骑横驱，汛扫六合。", 
    "rhythmic": "瑞鹤仙"
  }, 
  {
    "author": "张榘", 
    "content": "绿野归来，筇杖角巾，岂不快哉。\n有清泉白石，东西岩岫，翠阴红影，高下楼台。\n况是蕤宾，槐庭暑薄，照眼葵榴次第开。\n轻熏里，翦香蒲为寿，一笑传杯。\n栽培。\n多少英材。\n更霖雨、看看遍九垓。\n算支撑厦屋，正资梁栋，调和钧鼎，须用盐梅。\n旒冕兴思，绅望，应有天边丹诏催。\n依还是，为苍生一起，重位元台。", 
    "rhythmic": "沁园春"
  }, 
  {
    "author": "张榘", 
    "content": "豆花轻雨霁，更七日、是中秋。\n记分野三台，家山双阙，孕秀名流。\n平生佐时大略，有忠勤、一念等伊周。\n十载清风楚泽，三年明月扬州。\n须知万灶出貔貅。\n智勇迈前猷。\n自向来颖，□番平海，胆落毡裘。", 
    "rhythmic": "木兰花慢"
  }, 
  {
    "author": "张榘", 
    "content": "素壁走龙蛇，难觅醉翁真迹。\n惟有断岗衰草，是几番经历。\n紫萸黄菊又西风，同作携壶客。\n清兴未阑归去，负晴空明月。", 
    "rhythmic": "好事近"
  }, 
  {
    "author": "张榘", 
    "content": "望神京、目断烟草，青天长剑频倚。\n香街十里朱帘月，空想当年华丽。\n堪叹处。\n渺沙霭蒹葭，咿ン雁声起。\n平山谩记。\n怅杨柳春风，晴空栏槛，陈迹总非是。\n重阳好，红叶黄华满地。\n良辰美景如此。\n青油幕府传芳，苒苒露琼花气。\n还更喜。\n看玉阃规恢，笑骋伊吾志。\n尘清北冀。\n便向关洛联镳，巍巍冠佩，麟阁画图里。", 
    "rhythmic": "摸鱼儿"
  }, 
  {
    "author": "张榘", 
    "content": "斜日淡芜烟。\n重阳又一年。\n怅垂杨、几度飞绵。\n只把晴空山色看。\n多少恨、倩谁笺。\n沙霭暗中原。\n横戈谁夜眠。", 
    "rhythmic": "唐多令"
  }, 
  {
    "author": "张榘", 
    "content": "萸菊香凝雾。\n记重阳、才经三日，悬朱户。\n紫殿玉垣称寿，潋滟琼花清露。\n正万里、尘清淮浦。\n地宝从来标瑞应，甚新曾、秀出金芝树。\n正此处，诞申甫。\n人间小住千秋岁。\n画堂深、彩侍怡声，慈颜笑语。\n况是加恩封大国，锦诰鸾翔凤舞。\n便娱侍、鱼轩沙路。", 
    "rhythmic": "贺新凉・贺新郎"
  }, 
  {
    "author": "张榘", 
    "content": "匹马锺山路。\n怅年来只解，邮亭送人归去。\n季子貂裘尘渐满，犹是区区羁旅。\n谩空有、剑锋如故。\n髀肉未消仪舌在，向樽前、莫洒英雄泪。\n鞭未动，酒频举。\n西风乱叶长安树。\n叹离离、荒宫废苑，几番禾黍。\n云栈萦纡今平步，休说襄淮乐土。\n但衮衮江涛东注。", 
    "rhythmic": "贺新凉・贺新郎"
  }, 
  {
    "author": "张榘", 
    "content": "淮海波澄，湛桂影、半规凉月。\n又还是、中秋相近，垂弧时节。\n纶诰飞来宸眷重，彩衣著处慈颜悦。\n注紫清、花露入瑶卮，琼香滑。\n挥羽扇，持旄钺。\n鲸海浪，阴山雪。\n看威声到处，遐冲都折。\n沙溪远标铜柱界，关河尽补金瓯缺。\n庆君臣、千载会风云，看伊说。", 
    "rhythmic": "满江红"
  }, 
  {
    "author": "张榘", 
    "content": "春梦草茸茸。\n愁雨愁风。\n对花须拚酒频中。\n莫遣枝头银烛暗，辜负嫣红。\n推起簿书丛。\n何苦匆匆。\n悭吟却讶少陵公。\n天定为花开一笑，日上篱东。", 
    "rhythmic": "浪淘沙"
  }, 
  {
    "author": "张榘", 
    "content": "烟缕暗蒙茸。\n杨柳轻风。\n雨声多在夜窗中。\n春水渐生春事去，流尽残红。\n新笋绿丛丛。\n莺语匆匆。\n一樽同酹定林公。\n十里长松青未了，山北山东。", 
    "rhythmic": "浪淘沙"
  }, 
  {
    "author": "张榘", 
    "content": "正莓墙、柳绵低度，枝头红紫飞尽。\n阴涨绿冰钿碎，麝兰成阵。\n仙骨嫩。\n悦姑射瑶姬，青游琼苑。\n风前有恨。\n也一似宫梅，飘香坠粉，轻点寿阳鬓。\n梨花雪，讲道全无清韵。\n何曾流到春晚。\n柔条不受真珠露，滴沥紫檀心晕。\n芳又润。\n待放金樽，拚作通宵饮。\n日高慵困。\n任翠幄低云，玉薰泛梦，路入醉乡稳。", 
    "rhythmic": "摸鱼儿"
  }, 
  {
    "author": "张榘", 
    "content": "渐稠红飞尽，早绿、遍林梢。\n正池馆轻寒，杨花飘絮，草色萦袍。\n天香夜浮院宇，看亭亭、雨槛渍春膏。\n趁取芳时胜赏，莫将年少轻抛。\n鞭鞘。\n驱放马啼高。\n世事一秋毫。\n便飞书倥偬，运筹闲暇，何害推敲。", 
    "rhythmic": "木兰花慢"
  }, 
  {
    "author": "张榘", 
    "content": "柳绵稀，桃锦淡，春事在何许。\n一种华，天香渍冰露。\n嫩苞叠叠湘罗，红娇紫妒。\n翠葆护、西真仙侣。\n试听取。\n更饶十日看承，霞腴污尘土。\n池馆轻寒，次第少风雨。\n好趁油幕清闲，重开芳醑。\n莫孤负、莺歌蝶舞。", 
    "rhythmic": "祝英台近"
  }, 
  {
    "author": "张榘", 
    "content": "玉垒澄秋，又还近、桂华如璧。\n算六载、筹边整暇，几多功绩。\n铁壁连云东海重，惊波截断狂鲵翼。\n把向来、捣颍旧规模，平淮北。\n经济妙，谁知得。\n都总是，诗书力。\n有召公家法，范公胸臆。\n赫赫勋名俱向上，绵绵福寿宜无极。\n著莱衣、辉映衮衣荣，恢霖泽。", 
    "rhythmic": "满江红"
  }, 
  {
    "author": "张榘", 
    "content": "饱挹台城白露秋。\n又骑黄鹄上江州。\n恩波浩荡三千里，多少人家愿借留。\n□寿，菊香浮。\n姓名还喜到宸旒。\n片□□□□□□，□振□□□下流。", 
    "rhythmic": "鹧鸪天"
  }, 
  {
    "author": "张榘", 
    "content": "渺长江、浩无今古，悠悠经几流景。\n桥家松竹知何在，寂历丹枫如锦。\n行阵整。\n想斗舰连艘，谈笑烟灰冷。\n寒光万顷。\n算只有当年，暮天霜月，惨澹照山影。\n元戎队，画角梅花缓引。\n楼船飞渡波稳。\n中流击楫酬初志，此去君王高枕。\n应暗省。\n使万里尘清，谁逊周公瑾。", 
    "rhythmic": "安庆摸・摸鱼儿"
  }, 
  {
    "author": "刘克逊", 
    "content": "解变西体，一赋冠群英。\n清风峡畔，至今堂已读书名。\n富贵轻於尘土，孝义高於山岳，惜不大其成。\n陵谷纵迁改，草木亦光荣。\n与仇香，穿阮屐，试同登。\n石龛虽窄，可容一几短檠灯。\n千仞苍崖如削，四面翠屏不断，云雾镇长生。\n最爱岩前水，犹作诵弦声。", 
    "rhythmic": "水调歌头"
  }, 
  {
    "author": "王广文", 
    "content": "辜负东风约。\n忆曾将、淮南草木，笔端笼络。\n后土祠中明月夜，忽有瑶姬跨鹤。\n迥不比、水仙低弱。\n天上人间惟一本，倒千锺、琼露花前酌。\n追往事，怎忘却。\n移根应费仙家药。\n漫回头、关山信断，堡城笳作。\n问讯而今平安否，莫遣玉箫惊落。\n但画卷、依稀描著。", 
    "rhythmic": "金缕歌・贺新郎"
  }, 
  {
    "author": "宋自道", 
    "content": "山雨初晴，馀寒犹在东风软。\n满庭苔藓。\n青子无人见。\n好客不来，门外芳菲遍。\n难消遣。\n流莺声啭。\n坐看芭蕉展。", 
    "rhythmic": "点绛唇"
  }, 
  {
    "author": "宋自逊", 
    "content": "壶山居士，未老心先懒。\n爱学道人家，办竹几、蒲团茗碗。\n青山可买，小结屋三间，开一径，俯清溪，修竹栽教满。\n客来便请，随分家常饭。\n若肯小留连，更薄酒、三杯两盏。\n吟诗度曲，风月任招呼，身外事，不关心，自有天公管。", 
    "rhythmic": "蓦山溪"
  }, 
  {
    "author": "宋自逊", 
    "content": "归去来兮，田园将芜，云胡不归。\n既有诗千首，如斯者少，行年七十，从古来稀。\n地阙东南，天倾西北，人事何缘有足时。\n江湖上，转不如前日，步步危机。\n石屏自有柴扉。\n占海岸、潮头岸一矶。\n唤彩衣孙子，携壶挈，白头翁媪，举桉齐眉。\n身外声名，世间梦幻，万事一酲无是非。\n书来往，都不须长语，直写心期。", 
    "rhythmic": "沁园春"
  }, 
  {
    "author": "宋自逊", 
    "content": "唤起东坡老。\n问雪堂、几番兴废，斜阳衰草。\n一月有钱三十块，何苦抽身不早。\n又底用、北门藻。\n儋雨蛮烟添老色，和陶诗、翻被渊明恼。\n到底是，忘言好。\n周郎英发人间少。\n谩依然、乌鹊南飞，山高月小。\n岁月堂堂留不住，此世何时是了。\n算不满、英雄一笑。\n我有丰淮千斗酒，把新愁、旧恨都倾倒。\n三弄笛，楚天晓。", 
    "rhythmic": "贺新郎"
  }, 
  {
    "author": "宋自逊", 
    "content": "灵鹊桥初就。\n记迢迢、重湖风浪，去年时候。\n岁月不留人易老，万事茫茫宇宙。\n但独对、西风搔首。\n巧拙岂关今夕事，奈痴儿、呆女流传谬。\n添话柄，柳州柳。\n道人识破灰心久。\n只好风、凉月佳时，疏狂如旧。\n休笑双星经岁别，人到中年已後。\n云雨梦、可曾常有。\n雪藕调冰花熏茗，正梧桐、雨过新凉透。\n且随分，一杯酒。", 
    "rhythmic": "贺新郎"
  }, 
  {
    "author": "宋自逊", 
    "content": "举扇西风，又十载、重游秋浦。\n对旧日、江山错愕，鬓丝如许。\n世事兴亡空感慨，男儿事业谁堪数。\n被老天、开眼看人忙，成今古。\n江上路，喧鼙鼓。\n山中地，纷豺虎。\n谩乾坤许大，著身何处。\n名利等成狂梦寐，文章亦是闲言语。\n赖双投、酒熟蟹螯肥，忘羁旅。", 
    "rhythmic": "满江红"
  }, 
  {
    "author": "宋自逊", 
    "content": "何敢笑人干禄，自知无分弹冠。\n只将贫贱博清闲。\n留取书遮老眼。\n世上风波任险，门前路径须宽。\n心无妄想梦魂安。\n万事鹤长凫短。", 
    "rhythmic": "西江月"
  }, 
  {
    "author": "宋自逊", 
    "content": "荷叶龟游，庭皋鹤舞，应是秋满淮涯。\n昨夜将星明处，彷佛峨眉。\n干戈已净银河淡，尘沙不动翠烟微。\n邦人道，半月中秋，当歌不饮何为。\n谁知心事远，但感慨登临，白羽频挥。\n恨不明朝出塞，猎猎旌旗。", 
    "rhythmic": "昼锦堂"
  }, 
  {
    "author": "黄载", 
    "content": "丽景融晴，浮光起昼，玉妃信意寻春。\n一笑酒杯翻手，满地祥云。\n宝台艳蹙文绡帕，郎官娇舞郁金裙。\n嫣然处，况是生香微湿，腻脸馀醺。\n暖烘肌欲透，愁日炙还销，风动成尘。\n细为品归雪调，度与朱唇。", 
    "rhythmic": "昼锦堂"
  }, 
  {
    "author": "黄载", 
    "content": "瑶妃香透袜冷。\n伫立青铜镜。\n玉骨清无汗，亭亭碧波千顷。\n云水摇扇影。\n炎天永。\n一国清凉境。\n晚妆靓。\n微酣不语，风流幽恨谁省。\n沙鸥少事，看到睡鸳双醒。\n兰棹歌遥隔浦应。", 
    "rhythmic": "隔浦莲・隔浦莲近拍"
  }, 
  {
    "author": "黄载", 
    "content": "吴宫故墅，是天开图画。\n缥缈层云出飞榭。\n隐隐楼空翠，水绕芜城，平畴迥，点染霜林凋谢。\n越来溪上雁，声切阑干，似觅胥门怨吴霸。\n属镂沈，香溪断，梦散云空，千年外、等是渔樵闲话。\n但极目荒台郁苍烟，衰草里、又还夕阳西下。", 
    "rhythmic": "洞仙歌"
  }, 
  {
    "author": "黄载", 
    "content": "冰心孤寂。\n恋几插灵峰，半泓寒碧。\n骨瘦和衣薄，清绝成愁极。\n萧然满身是雪，怕人知、镜中消息。\n独向百花梦外，自一家春色。\n记罗浮幽梦浑如昔。\n是浸眼鲸波，倚云丹壁。\n夜醉空山酒，叫裂横霜笛。", 
    "rhythmic": "孤鸾"
  }, 
  {
    "author": "黄载", 
    "content": "迅影凋年，嫩晴贳暖，意行问讯春色。\n不知春在谁家，闯香幔拢玉勒。\n一枝竹外，似欲诉、经年相忆。\n奈情多、难剪愁来，寂寞水寒烟碧。\n吟正好、悲笳唤恨，酒正、夕阳催客。\n殷勤片月飞来，更随暗香细索。\n横斜瘦影，看尽未开时消息。\n为春来，还怕春多，肠断夜阑霜笛。", 
    "rhythmic": "东风第一枝"
  }, 
  {
    "author": "王平子", 
    "content": "书一纸。\n小砑吴笺香细。\n读到别来心下事。\n蹙残眉上翠。\n怕落傍人眼底。\n握向抹胸儿里。\n针线不收拾起。\n和衣和闷睡。", 
    "rhythmic": "谒金门"
  }, 
  {
    "author": "俞文豹", 
    "content": "小梅幽绝。\n向冰谷深深，云阴幂幂。\n饱阅年华，惯谙冷淡，只恁清风骨。\n任他万红千紫，句引狂蜂游蝶。\n惟只共、竹和松，同傲岁寒霜雪。\n喜得。\n化工力。\n移根上苑，向阳和培植。\n题名还经，孤山处士，许共高人攀折。\n一枝垂欲放，只等春风披拂。\n待叶底、结青青，恰是和羹时节。", 
    "rhythmic": "喜迁莺"
  }, 
  {
    "author": "赵希迈", 
    "content": "三十年前，爱买剑、买书买画。\n凡几度、诗坛争敌，酒兵取霸。\n春色秋光如可买，钱悭也不曾论价。\n任粗豪、争肯放头低，诸公下。\n今老大，空嗟讶。\n思往事，还惊诧。\n是和非未说，此心先怕。\n万事全将飞雪看，一闲且问苍天借。\n乐馀龄、泉石在膏肓，吾非诈。", 
    "rhythmic": "满江红"
  }, 
  {
    "author": "赵希迈", 
    "content": "寒云飞万里，一番秋、一番搅离怀。\n向隋堤跃马，前时柳色，今度蒿莱。\n锦缆残香在否，枉被白鸥猜。\n千古扬州梦，一觉庭槐。\n歌吹竹西难问，拚菊边醉著，吟寄天涯。\n任红楼踪迹，茅屋染苍苔。", 
    "rhythmic": "八声甘州"
  }, 
  {
    "author": "吴渊", 
    "content": "我来牛渚，聊登眺、客里襟怀如豁。\n谁著危亭当此处，占断古今愁绝。\n江势鲸奔，山形虎踞，天险非人设。\n向来舟舰，曾扫百万胡羯。\n追念照水然犀，男儿当似此，英雄豪杰。\n岁月匆匆留不住，鬓已星星堪镊。\n云暗江天，烟昏淮地，是断魂时节。\n栏干捶碎，酒狂忠愤俱发。", 
    "rhythmic": "念奴娇"
  }, 
  {
    "author": "吴渊", 
    "content": "太白已仙去，诗骨此山藏。\n胸中锦绣如屋，都乞与东皇。\n碎翦杏花千树，浓抹胭脂万点，妖艳断人肠。\n晓露沐春色，晴日涨风光。\n孤村路，逢休暇，共徜徉。\n酒旗斜处，□□一簇几红妆。\n暂息江头烽火，无奈鬓边霜雪，聊复放疏狂。\n倚俟玉壶竭，未肯宝鞭扬。", 
    "rhythmic": "水调歌头"
  }, 
  {
    "author": "吴渊", 
    "content": "喜我新归，逢戎初度，关情更深。\n正昼掩柴扉，□寻隐遁，□舒槐府，戎正经纶。\n白石清泉，紫枢黄阁，□□□□□□□。\n□□□，□弟为宰相，兄作闲人。\n南园借我登临。\n都不怕近前丞相。\n但曳履扶筇，堪怜独步，携壶载酒，每叹孤斟。\n七Α开颜，六旬屈指，风雨对床频上心。\n殷勤祝，道何时回首，及早抽身。", 
    "rhythmic": "沁园春"
  }, 
  {
    "author": "吴渊", 
    "content": "十月江南，一番春信，怕凭玉栏。\n正地连边塞，角声三弄，人思乡国，愁绪千般。\n草草村墟，疏疏篱落，犹记花间曾卓庵。\n茶瓯罢，问几回吟绕，冷淡相看。\n堪怜。\n影落溪南。\n又月午无人更漏三。\n虽虚林幽壑，数枝偏瘦，已存鼎鼐，一点微酸。\n松竹交盟，雪霜心事，断是平生不肯寒。\n林逋在，倩诗人此去，为语湖山。", 
    "rhythmic": "沁园春"
  }, 
  {
    "author": "吴渊", 
    "content": "秋後锺山，苍翠色、可供餐食。\n登临处、怨桃旧曲，催梅新笛。\n江近苹风随汛落，峰高松露和云滴。\n叹头童、齿豁已成翁，犹为客。\n老怀抱，非畴昔。\n欢意思，须寻觅。\n人间世、假饶百岁，苦无多日。\n已没风云豪志气，只思烟水闲踪迹。\n问何年、同老转溪滨，渔钩掷。", 
    "rhythmic": "满江红"
  }, 
  {
    "author": "吴渊", 
    "content": "投老未归，太仓粟、尚教蚕食。\n家山梦、秋江渔唱，晚风牛笛。\n别墅流风惭莫继，新亭老泪空成滴。\n笑当年、君作主人翁，同为客。\n紫燕泊，犹如昔。\n青鬓改，难重觅。\n记携手、同游此处，恍如前日。\n且更开怀穷乐事，可怜过眼成陈迹。\n把忧边、忧国许多愁，权抛掷。", 
    "rhythmic": "满江红"
  }, 
  {
    "author": "曾寓轩", 
    "content": "细数班行，阿谁是、调元手段。\n君不见、当涂往岁，饥民流散。\n天幸立庵来歇马，留心济粜无遗算。\n未须臾、千里复安居，无愁叹。\n公与相，天皆愿。\n天施报，如符券。\n看青州阴骘，富公公案。\n已筑新堤旌异数，便膺虚席非常眷。\n待明年、弧失再垂门，蒙宣劝。", 
    "rhythmic": "满江红"
  }, 
  {
    "author": "曾寓轩", 
    "content": "运在东南，千古金陵，帝王旧州。\n看地雄江左，蟠龙踞虎，事专阃外，缓带轻裘。\n惟断乃成，非贤罔任，真是富韩文范俦。\n难兄弟，久齐名天壤，谁劣谁优。\n冕旒。\n似欲兼收。\n命四辈传宣难借留。\n记适遵昆季，迭行沙路，育充伯仲，并在金瓯。\n或後或先，相推相逊，等是延陵德泽流。\n称觞了，便促装西上，同奉宸游。", 
    "rhythmic": "沁园春"
  }, 
  {
    "author": "吴淇", 
    "content": "十日借春留。\n芍药荼シ不解愁。\n检点笙歌催酿酒，西州。\n有谪仙人烂熳游。\n白鹭自芳洲。\n咫尺红云最上头。\n万古沧江波不尽，风流。\n谁似监州旧姓牟。", 
    "rhythmic": "南乡子"
  }, 
  {
    "author": "杜东", 
    "content": "生申华席。\n便占却新春，前头五日。\n椒颂梅英，金幡彩缕，好个早春天色。\n使君以仁得寿，和气融春无极。\n人总道，是阳春有脚，恩浮南国。\n应看，丹诏下，昨夜天边，初报春消息。\n日转黄麾，风生绛伞，春殿龙颜咫尺。\n共庆一堂嘉会，万宇同沾春泽。\n祝眉寿，便从今细数，好春千亿。", 
    "rhythmic": "喜迁莺"
  }, 
  {
    "author": "赵汝迕", 
    "content": "初莺细雨。\n杨柳低愁缕。\n烟浦花桥如梦里。\n犹记倚楼别语。\n小屏依旧围香。\n恨抛薄醉残妆。\n判却寸心双泪，为他花月凄凉。", 
    "rhythmic": "清平乐"
  }, 
  {
    "author": "楼采", 
    "content": "冻痕销梦草。\n又招得春归，旧家池沼。\n园扉掩寒峭。\n倩谁将花信，遍传深窈。\n追游趁早。\n便栽却、轻衫短帽。\n任残梅、飞满溪桥，和月醉眠清晓。\n年小。\n青丝纤手，彩胜娇鬟，赋情谁表。\n南楼信杳。\n江云重，雁归少。\n记冲香嘶马，流红回岸，几度绿杨残照。\n想暗黄，依旧东风，灞陵古道。", 
    "rhythmic": "瑞鹤仙"
  }, 
  {
    "author": "楼采", 
    "content": "絮花寒食路。\n晴丝日，绿阴吹雾。\n客帽欺风，愁满画船烟浦。\n彩柱秋千散後，怅尘锁、燕帘莺户。\n从间阻。\n梦云无准，鬓霜如许。\n夜永绣阁藏娇，记掩扇传歌，翦灯留语。\n月约星期，细把花须频数。\n弹指一襟幽恨，谩空趁、啼鹃声诉。\n深院宇。\n黄昏杏花微雨。", 
    "rhythmic": "玉漏迟"
  }, 
  {
    "author": "楼采", 
    "content": "花匣么弦，象奁双陆，旧日留欢情意。\n梦到银屏，恨裁兰烛，香篝夜阑鸳被。\n料燕子重来地。\n桐阴锁窗绮。\n倦梳洗。\n晕芳钿、自羞鸾镜，罗袖冷，烟柳画栏半倚。\n浅雨压荼シ，指东风、芳事馀几。", 
    "rhythmic": "法曲献仙音"
  }, 
  {
    "author": "楼采", 
    "content": "人去玉屏间，逗晓柳丝风急。\n帘外杏花细雨，春红愁湿。\n单衣初试麴尘罗，中酒病无力。\n应是绣床慵困，倚秋千斜立。", 
    "rhythmic": "好事近"
  }, 
  {
    "author": "楼采", 
    "content": "露床转玉，唤睡醒、绿云梳晓。\n正倦立银屏，新宽衣带，生怯轻寒料峭。\n闷绝相思无人问，但怨入、墙阴啼鸟。\n嗟露屋锁春，晴风喧昼，柳轻梅小。\n人悄。\n日长谩忆，秋千嬉笑。\n怅烬冷炉薰，花深莺静，帘箔微红醉袅。", 
    "rhythmic": "二郎神"
  }, 
  {
    "author": "楼采", 
    "content": "东风破晓寒成阵。\n曲锁沈香簧语嫩。\n凤钗敲枕玉声圆，罗袖拂屏金缕褪。\n云头雁影占来信。", 
    "rhythmic": "玉楼春"
  }, 
  {
    "author": "楼采", 
    "content": "", 
    "rhythmic": "失调名"
  }, 
  {
    "author": "楼采", 
    "content": "", 
    "rhythmic": "失调名"
  }, 
  {
    "author": "雷应春", 
    "content": "梅片作团飞，雨外柳丝金湿。\n客子短篷无据，倚长风挂席。\n回头流水小桥东，烟扫画楼出。\n楼上有人凝伫，似旧家曾识。", 
    "rhythmic": "好事近"
  }, 
  {
    "author": "雷应春", 
    "content": "问讯故园，今如之何，还胜昔无。\n想旧耘兰蕙，依然葱茜，新栽杨柳，亦已扶疏。\n韭本千畦，芋根一亩，雨老烟荒谁为锄。\n难忘者，是竹吾爱甚，梅汝知乎。\n茅亭低压平湖。\n有狎鹭驯鸥尚可呼。\n把绛纱准拟，新官到也，寒毡收拾，贱子归欤。\n略整柴门，更芟草径，惟有幽人解枉车。\n丁宁著，与做添棋局，砌换茶垆。", 
    "rhythmic": "沁园春"
  }, 
  {
    "author": "包荣父", 
    "content": "雅意浯亭宽碧，何心禁路宽华。\n芝兰玉树侍臣家。\n一段洛滨图画。\n庆事两年亲见，今年福寿堪夸。\n更从头上人添些。\n却是八千岁也。", 
    "rhythmic": "西江月"
  }, 
  {
    "author": "游文仲", 
    "content": "今年为寿，都道是、不比寻常时节。\n预庆我公八帙，来献新词一阕。\n算得年时，恰当尚父，入相周西伯。\n亲逢盛事，宗孙也五十八。\n一门富贵荣华，盈床牙笏，何待拈来说。\n且上祝龟龄鹤算，从此千千百百。\n笑道儿时，风流丹篆，写向龙驹额。\n更将彩笔，十字头上添一丿。", 
    "rhythmic": "千秋岁"
  }, 
  {
    "author": "刘清夫", 
    "content": "乱山深处，见寒梅一朵，皎然如雪。\n的妍姿羞半吐，斜映小窗幽绝。\n玉染香腮，酥凝冷艳、容态天然别。\n故人虽远，对花谁肯轻折。\n疑是姑射神仙，幔亭宴罢，迤逦停瑶节。\n爱此溪山供秀润，饱玩洞天风月。\n万石丛中，百花头上，谁与争高洁。\n粗桃俗李，不须连夜催发。", 
    "rhythmic": "念奴娇"
  }, 
  {
    "author": "刘清夫", 
    "content": "浅碧芙蓉，素艳亭亭，前身阿娇。\n记湘滨露冷，酥容倍洁，华清水滑，酒晕全消。\n瑶剪丰肥，云翻碎萼，白羽鲜明时自摇。\n风流处，是古香幽韵，时度仙飙。\n琼枝璧月清标。\n对千朵婵娟倾翠瓢。\n况水晶台榭，低迷净绿，冰霜词调，隐约轻桡。\n细认金房，锺奇孕秀，已觉青衿横素腰。\n西风晚，看花开十丈，玉井非遥。", 
    "rhythmic": "沁园春"
  }, 
  {
    "author": "刘清夫", 
    "content": "浅拂春山，慢横秋水，玉纤闲理丝桐。\n按清冷繁露，淡伫悲风。\n素弦瑶轸调新韵，颤翠翘、金簇芙蓉。\n叠蠲重锁，轻挑慢摘，特地情浓。\n泛商刻羽无穷。\n似和鸣鸾凤，律应雌雄。\n问高山流水，此意谁同。", 
    "rhythmic": "金菊对芙蓉"
  }, 
  {
    "author": "刘清夫", 
    "content": "残腊卷愁去，春至莫闲愁。\n荣枯会有成说，无处著机谋。\n身世石中敲火，富贵草头垂露，何用苦贪求。\n三尺布衣剑，千载赤松游。\n忆亲朋，方角，总白头。\n羊肠世路，莫莫且休休。\n选甚范侯高爵，遮莫陶公钜产，争似五湖舟。\n万事付蜗角，止坎谩乘流。", 
    "rhythmic": "水调歌头"
  }, 
  {
    "author": "刘清夫", 
    "content": "柳梢绿小眉如印。\n乍暖还寒犹未定。\n惜花长是为花愁，酒却嫌添酒病。\n蝇头蜗角都休竞。", 
    "rhythmic": "玉楼春"
  }, 
  {
    "author": "祝穆", 
    "content": "此木生林野。\n自唐家、丝纶置阁，托根其下。\n长伴词臣挥帝制，因号紫微堪诧。\n常缥缈、紫微仙驾。\n料想紫微垣降种。\n紫微郎、况是名同者。\n兼二美，作佳话。\n一株乃肯临茅舍。\n肌肤薄、长身挺立，扶疏潇洒。\n定怯麻姑爬痒爪，只许素商陶冶。\n擎绛雪、柔枝低亚。\n我忆香山东坡老，只小诗、便为增声价。\n後当有，继风雅。", 
    "rhythmic": "贺新郎"
  }, 
  {
    "author": "祝穆", 
    "content": "自有东阳，锦水城山，几千百年。\n记往时仅说，拥麾刻郡，而今创见，持橐甘泉。\n地脉方兴，天荒欲破，还为盐梅生钜贤。\n清和候，正风薰日永，作地行仙。\n题舆小驻樵川。\n常只恐祖生先著鞭。\n算谁从井落，重新疆理，谁从襄岘，一洗腥膻。\n幕府归来，未应袖手，行有诏书来九天。\n勋名就，使吾乡夸诧，盛事流传。", 
    "rhythmic": "沁园春"
  }, 
  {
    "author": "周文谟", 
    "content": "棋声特地，把十年心事，恍然惊觉。\n杨柳楼头歌舞地，长记一枝纤弱。\n破镜重圆，玉环犹在，鹦鹉言如昨。\n秦筝别後，知他几换弦索。\n谁念顾曲周郎，樽前重见，千种愁难著。\n犹胜玄都人去後，空怨残红零落。\n绿叶成阴，桃花结子，枉恨东风恶。\n盈盈泪眼，见人欲下还阁。", 
    "rhythmic": "念奴娇"
  }, 
  {
    "author": "李好古1", 
    "content": "壮东南、飞观切云高，峻堞缭波长。\n望蔽空楼橹，重关警柝，跨水飞梁。\n百万貔貅夜筑，形胜隐金汤。\n坐落诸蕃胆，扁榜安江。\n游子凭阑凄断，百年故国，飞鸟斜阳。\n恨当时肉食，一掷赌封疆。", 
    "rhythmic": "八声甘州"
  }, 
  {
    "author": "李好古1", 
    "content": "古扬州、壮丽压长淮，形胜绝东南。\n问竹西歌吹，蜀冈何许，杨柳。\n行乐谁家年少，两两更三三。\n知我江南客，走马来看。\n过却长亭烟树，云山点点，烟浪漫漫。\n料桐花飞尽，夜合绕阑干。", 
    "rhythmic": "八声甘州"
  }, 
  {
    "author": "李好古1", 
    "content": "从来难翦是离愁。\n这些愁。\n几时休。\n才趁风樯，千里到扬州。\n见说苍茫云海外，天杳杳，水愁愁。\n男儿三十敞貂裘。\n强追游。\n梦魂羞。", 
    "rhythmic": "江城子"
  }, 
  {
    "author": "李好古1", 
    "content": "平沙浅草接天长。\n路茫茫。\n几兴亡。\n昨夜波声，洗岸骨如霜。\n千古英雄成底事，徒感慨，谩悲凉。\n少年有意伏中行。\n馘名王。\n扫沙场。", 
    "rhythmic": "江城子"
  }, 
  {
    "author": "李好古1", 
    "content": "历历江南树，半在水云间。\n不须回首，且来著眼向淮山。\n过尽金山晕碧，望断焦山空翠，杨柳绕江边。\n此意无人会，独自久凭阑。\n夜吹箫，朝问法，记坡仙。\n只今何许，当时三峡倒词源。\n水调翻成新唱，高压风流前辈，使我百忧宽。\n有酒更如海，容我醉时眠。", 
    "rhythmic": "水调歌头"
  }, 
  {
    "author": "李好古1", 
    "content": "西风横荡，渐霜馀黄落，空山乔木。\n照水依然冰雪在，耿耿梅花幽独。\n抖擞征尘，扶携短策，步绕沧浪曲。\n怅然心事，浮生翻覆陵谷。\n试向商乐亭前，冷风台上，把酒招黄鹄。\n四十男儿当富贵，谁念漂零南北。", 
    "rhythmic": "酹江月・念奴娇"
  }, 
  {
    "author": "李好古1", 
    "content": "平生英气，叹年来、都付山林泉石。\n不作云霄轩冕梦，只拟纶竿蓑笠。\n见说湖阴，飞飞鸥鹭，半是君曾识。\n梅花时节，试来相与寻觅。\n休谩汨没尘埃，浮生能几，镜里催华发。\n趁取尊前强健在，莫负花前倾碧。", 
    "rhythmic": "酹江月・念奴娇"
  }, 
  {
    "author": "李好古1", 
    "content": "人物风流远。\n忆当年、江东跌宕，知音南阮。\n惯倚胡床闲寄傲，妥腹难凭琴桉。\n妙制拥、银蟾光满。\n千古不传谁好事，忽茂陵、金碗人间见。\n轻擘动，思无限。\n长安钗鬓春横乱。\n仿规模、红条带拨，媚深情浅。\n安识高山流水趣，儿女空传恩怨。\n使得似、支郎萧散。\n听到三闾沈绝处，惨悲风、摇落寒江岸。\n不肠断，也肠断。", 
    "rhythmic": "贺新郎"
  }, 
  {
    "author": "李好古1", 
    "content": "清淮北去。\n千里扬州路。\n过却瓜州杨柳树。\n烟水重重无数。\n柁楼才转前湾。\n云山万点江南。\n点点尽堪肠断，行人休望长安。", 
    "rhythmic": "清平乐"
  }, 
  {
    "author": "李好古1", 
    "content": "瓜州渡口。\n恰恰城如斗。\n乱絮飞钱迎马首。\n也学玉关榆柳。\n面前直控金山。\n极知形胜东南。\n更愿诸公著意，休教忘了中原。", 
    "rhythmic": "清平乐"
  }, 
  {
    "author": "李好古1", 
    "content": "为怯云挟暑飞。\n嫩凉故故著征衣。\n江风吹雨过楼西。\n未必男儿生不遇，时来咳唾是珠玑。\n功名终岂壮心违。", 
    "rhythmic": "浣溪沙"
  }, 
  {
    "author": "李好古1", 
    "content": "东园映叶梅如豆。\n西园扑地花铺绣。\n春水晓来深。\n日华娇漾金。\n带烟穿径竹。\n步入飞虹曲。\n何处早莺啼。\n曲桥西复西。", 
    "rhythmic": "菩萨蛮"
  }, 
  {
    "author": "李好古1", 
    "content": "东风一夜都吹损。\n昼长春佳人困。\n满地委香钿。\n人情谁肯怜。\n诗人犹爱惜。\n故故频收拾。\n云彩缕丝丝。\n娇娆忆旧时。", 
    "rhythmic": "菩萨蛮"
  }, 
  {
    "author": "李好古1", 
    "content": "纳红销翠春风里。\n精神一撮金莲底。\n不是睡杨妃。\n绿珠娇小儿。\n一般娇绝处。\n半带疏疏雨。\n不解吐繁香。\n却教人断肠。", 
    "rhythmic": "菩萨蛮"
  }, 
  {
    "author": "阮秀实", 
    "content": "汉庭用老，想君王、也忆潜郎白首。\n底事煌煌金玉节，奔走天涯许久。\n江右风流，湖南清绝，要借诗翁手。\n明年七十，人间此事希有。\n固是守约堂间，鲂斋亭下，要种归来柳。\n只恐夜深思贾傅，便有锋车迎候。", 
    "rhythmic": "酹江月・念奴娇"
  }, 
  {
    "author": "刘子寰", 
    "content": "思纵步，时自驻篮舆，策杖荒郊。\n为有柔荑可坐，野菜时挑。", 
    "rhythmic": "昼锦堂"
  }, 
  {
    "author": "刘子寰", 
    "content": "龙沙殿腊，兔苑留寒，花照冰壶夜。\n乱山平野。\n装珠树满眼，买春无价。\n墙头苑下。\n浑不见、桃夭杏冶。\n疑趁风、庾岭寒梅，触处都飘谢。\n吹面峭寒未怕。\n览瑶池万里，飞观高榭。\n霓旌鹤驾。\n歌黄竹、胜跃踏青骄马。\n峰峦似画。\n但点缀、片时相借。\n惊望中、玉宇琼楼，残溜空鸳瓦。", 
    "rhythmic": "解语花"
  }, 
  {
    "author": "刘子寰", 
    "content": "翠草侵园径。\n阴阴夏木，鸣鸠相应。\n纵目江天，窈窈雨昏烟暝。\n屋角黄梅乍熟，听落颗、时敲金井。\n深院静。\n闲阶自长，花砖苔晕。\n楼居簟枕清凉，尽永日阑干，与谁同凭。\n旧社鸥盟，零落断无音信。\n辽鹤追思旧事，向华表、空吟遗恨。\n萦念损。\n休怪暮年多病。", 
    "rhythmic": "玉漏迟"
  }, 
  {
    "author": "刘子寰", 
    "content": "暮天初过。\n雨凄清，顿觉今年秋早。\n夜景虚明，仿佛露华清晓。\n蕙草繁花竞吐，向暗里、幽香缥缈。", 
    "rhythmic": "玉漏迟"
  }, 
  {
    "author": "刘子寰", 
    "content": "访莺花陈迹，姚魏遗风，绿阴成幄。\n尚有馀香，付宝阶红药。\n淮海维阳，物华天产，未觉输京洛。\n时世新妆，施朱傅粉，依然相若。\n束素腰纤，捻红唇小，鄣袖娇看，倚阑柔弱。\n玉佩琼琚，劝王孙行乐。", 
    "rhythmic": "醉蓬莱"
  }, 
  {
    "author": "刘子寰", 
    "content": "长条袅袅串红绡。\n无风时自摇。\n十分妖艳更苗条。\n春情态娇。\n风影舞，露痕潮。\n买来和蝶饶。\n故园愁绝楚宫腰。\n相逢恨怎销。", 
    "rhythmic": "阮郎归"
  }, 
  {
    "author": "刘子寰", 
    "content": "秋色到东篱，一种露红先占。\n应念金英冷淡，摘胭脂浓染。\n依稀十月小桃花，霜蕊破霞脸。\n何事渊明风致，却十分妖艳。", 
    "rhythmic": "好事近"
  }, 
  {
    "author": "刘子寰", 
    "content": "雅歌堂下新堤路。\n柳外行人相语。\n碧藕开花，金桃结子，三见使君初度。\n楼台北渚。\n似画出西湖，水云深处。\n彩双飞，水亭开宴近重午。\n溪蒲堪荐绿醑。\n幔亭何惜，为曾孙留住。\n碧水吟哦，沧洲梦想，未放舟横野渡。\n维申及甫。\n正夹辅中兴，擎天作柱。\n愿祝嵩高，岁添长命缕。", 
    "rhythmic": "齐天乐"
  }, 
  {
    "author": "刘子寰", 
    "content": "换谱伊凉，选歌燕赵，一番乐事重起。\n花新笑靥，柳软纤腰，济楚众芳围里。\n年年佳会。\n长是傍、清明天气。\n正魏紫衣染天香，蜀妆红破春睡。\n一簇猩罗凤翠。\n遍东园西城，点检芳事。\n铃斋吏散，昼馆人稀，几阕管弦清脆。\n人生适意。", 
    "rhythmic": "花发沁园春"
  }, 
  {
    "author": "刘子寰", 
    "content": "今来古往吴京道。\n岁岁荣枯原上草。\n行人几度到江滨，不觉身随风树老。\n蒲花易晚芦花早。", 
    "rhythmic": "玉楼春"
  }, 
  {
    "author": "刘子寰", 
    "content": "云壑泉泓，小者如杯，大者如罂。\n更石筵平莹，宽容数客，淙流回激，环绕飞觥。\n三涧交流，两崖悬瀑，捣雪飞霜落翠屏。\n经行处，有丹荑碧草，古木苍藤。\n徘徊却倚山楹。\n笑山水娱人若有情。\n见傍回侧转，峰峦叠叠，欲穷还有，岩谷层层。\n仰视云间，茅茨鸡犬，疑是仙家来避秦。\n青林表，望烟霞缥缈，隐隐鸾笙。", 
    "rhythmic": "沁园春"
  }, 
  {
    "author": "刘子寰", 
    "content": "柱杖凌高绝。\n望千山隐隐，波澜动摇天末。\n下有白云平远壑，涌起潮头喷雪。\n浸绝岛、孤峰出没。\n赤县神州何处是，但风烟、杳杳迷空阔。\n呼不见，古人物。\n碧松枝下青瑶石。\n举头看、长空湛湛，淡琉璃色。\n上界屋辰多官府，夸父忙鞭日月。\n任兔走、乌飞超忽。\n宇宙茫茫如许大，百年间、何用争优劣。\n身世事，一毛发。", 
    "rhythmic": "贺新郎"
  }, 
  {
    "author": "刘子寰", 
    "content": "云壑飞泉，蒲根下、悬流陆续。\n堪爱处、石池湛湛，一方寒玉。\n暑际直当磐石坐，渴来自引悬瓢掬。\n听泠泠、清响泻琮，胜丝竹。\n寒照胆，消炎燠。\n清彻骨，无尘俗。\n笑幽人忻玩，滞留空谷。\n静坐时看松鼠饮，醉眠不碍山禽浴。\n唤仙人、伴我酌琼瑶，餐秋菊。", 
    "rhythmic": "满江红"
  }, 
  {
    "author": "刘子寰", 
    "content": "横阴漠漠。\n似觉罗衣薄。\n正是海棠时候，纱窗外、东风恶。\n惜春春寂寞。", 
    "rhythmic": "霜天晓角"
  }, 
  {
    "author": "刘子寰", 
    "content": "风餍雨足，也解为花地。\n收拾浮云放新霁。\n爱调亭小翠，点滴猩红，新妆了，妃子朝来睡起。\n遥知春有主，整顿欢娱，兴在新亭锦围底。\n便选歌燕赵，授简邹枚，须记作他日，城山盛事。\n笑东君不用管杨花，任飞去天涯，在东风里。", 
    "rhythmic": "洞仙歌"
  }, 
  {
    "author": "刘子寰", 
    "content": "正霜浮菊浅，露染枫深，九秋佳景。\n梅报南枝，一点和羹信。\n峻岳生申，太山瞻鲁，瑞启千年运。\n飞帛奎文，仪皇韶祉，明良相庆。\n岁值丰登，道方开泰，塞骑尘收，海鲸波静。\n几斗璇枢，仰三阶平正。", 
    "rhythmic": "醉蓬莱"
  }, 
  {
    "author": "刘子寰", 
    "content": "正花深绣阁，带拂流酥，暖帘初试。\n窈窕笙歌，拥新鲜珠翠。\n艳菊留金，早梅催粉，趁得瑶池会。\n画馆凝香，仙家正住，芙蓉城里。\n裼寝开祥，玉枝祝寿，列院欢娱，满堂佳瑞。\n福寿双星，现碧霄云际。", 
    "rhythmic": "醉蓬莱"
  }, 
  {
    "author": "刘子寰", 
    "content": "满前儿女。\n今日都欢聚。\n今也阿弥八十，儿也五十五。\n瓷瓯并瓦注。", 
    "rhythmic": "霜天晓角"
  }, 
  {
    "author": "刘子寰", 
    "content": "长寿真人，玉佩琼裾，霞衣月裳。\n趁桃迎初度，千年方熟，蒲经端午，三日留春。\n兰杜绥旌，芙蓉搴盖，飞下清源云水乡。\n烟雾，引天机组织，官样文章。\n丁年璧水横翔。\n馀剩馥残膏沾四方。\n仰平生声望，九霄星斗，方来事业，万里风樯。\n经世规模，出尘丰骨，须合盛之白玉堂。\n轩腾去，看雍容槐棘，福艾耆庞。", 
    "rhythmic": "沁园春"
  }, 
  {
    "author": "姚镛", 
    "content": "吟院静。\n迟日自行花影。\n熏透水沈云满鼎。\n晚妆窥露井。\n飞絮游丝无定。\n误了莺莺相等。\n欲唤海棠教睡醒。\n奈何春不肯。", 
    "rhythmic": "谒金门"
  }, 
  {
    "author": "尹焕", 
    "content": "青颦粲素靥。\n海国仙人偏耐热。\n餐尽香风露屑。\n便万里凌空，肯凭莲叶。\n盈盈步月。\n悄似怜、轻去瑶阙。\n人何在，忆渠痴小，点点爱轻撅。\n愁绝。\n旧游轻别。\n忍重看、锁香金箧。\n凄凉清夜簟席。\n杳杳诗魂，真化风蝶。\n冷香清到骨。", 
    "rhythmic": "霓裳中序第一"
  }, 
  {
    "author": "尹焕", 
    "content": "垂杨袅袅蘸清漪。\n明绿染春丝。\n市桥系马，旗亭沽酒，无限相思。\n云梳雨洗风前舞，一好百般宜。\n不知为甚，落花时节，都是颦眉。", 
    "rhythmic": "眼儿媚"
  }, 
  {
    "author": "尹焕", 
    "content": "苹末转清商。\n溪声供夕凉。\n缓传杯、催唤红妆。\n慢绾乌云新浴罢，裙拂地、水沈香。\n歌短旧情长。\n重来惊鬓霜。", 
    "rhythmic": "唐多令"
  }, 
  {
    "author": "夏元鼎", 
    "content": "大道无名，金丹有验，工夫片时。\n似婴儿娇俊，不离门户，盈盈姹女，缓步深帏。\n二八当年，黄婆匹配，隔碍潜通势似危。\n须臾见，见灵明宝藏，一点星飞。\n其时。\n似执躬圭。\n深保护阴阳造化儿。\n转南辰北斗，回风混合，雷轰雨骤，只许天知。\n梦幻浮生，天长地久，云路著鞭休要迟。\n金不坏，合朋合德，三教同归。", 
    "rhythmic": "沁园春"
  }, 
  {
    "author": "夏元鼎", 
    "content": "太极才分，鸿凿破，云收雾开。\n见曦魂蟾魄，升沈昼夜，光含万象，机应丹台。\n火里栽莲，水中捉月，两个人人暗去来。\n鹊桥畔，任传神送气，巽户轰雷。\n微哉。\n火候休猜。\n无师授徒劳颜闵材。\n问从头下手，收因结果，争魂夺命，何处胚胎。\n小法旁门，幸勤一世，谩道修真不惹埃。\n争如我，水晶宫里，独步琼阶。", 
    "rhythmic": "沁园春"
  }, 
  {
    "author": "夏元鼎", 
    "content": "天下江山，无如甘露，多景楼前。\n有谪仙公子，依山傍水，结茅筑圃，花竹森然。\n四季风光，一生乐事，真个壶中别有天。\n亭台巧，一琴一鹤，泥絮心田。\n不须块坐参禅。\n也不要区区学挂冠。\n但对境无心，山林钟鼎，流行坎止，闹里偷闲。\n向上玄关，南辰北斗，昼夜璇玑炼火还。\n分明见，本来面目，不是游魂。", 
    "rhythmic": "沁园春"
  }, 
  {
    "author": "夏元鼎", 
    "content": "采取铅须密，诚意辨妍媸。\n休教错认，夺来鼎内及其时。\n二物分明真伪，一得还君永得，此事契天机。\n记取元阳动，妙用在虚危。\n法寅申，行子午，总皆非。\n自然时节，梦里也教知。\n不属精津气血，不是肺肝心肾，真土亦非脾。\n言下泄多矣，凡辈奈无知。", 
    "rhythmic": "水调歌头"
  }, 
  {
    "author": "夏元鼎", 
    "content": "要识刀圭诀，一味水银铅。\n驴名马字，九三四八万千般。\n愚底转生分别，划地唤爷作父，荆棘满心田。\n去道日以远，至老昧蹄筌。\n譬如人，归故国，上轻帆。\n顺风得路，夜里也行船。\n岂问经州过县，管取投明须到，舟子自能牵。\n悟道亦如此，半句不相干。", 
    "rhythmic": "水调歌头"
  }, 
  {
    "author": "夏元鼎", 
    "content": "耳目身之宝，固塞勿飞扬。\n存无守有，中间无念以为常。\n把定玄关一窍，视听尽收归里，坎兑互堤防。\n寤寐神依抱，形气两相忘。\n圆陀陀，光烁烁，貌堂堂。\n分明真我，罔象里全彰。\n此即非空非色，自是本来面目，阴鼎炼元阳。\n出世真如佛，馀二莫思量。", 
    "rhythmic": "水调歌头"
  }, 
  {
    "author": "夏元鼎", 
    "content": "真一北方气，玄武产先天。\n自然感合，蛇儿却把黑龟缠。\n便是蟾乌遇朔，亲见虎龙吞啖，顷刻过。\n赤黑达表里，炼就水银铅。\n有中无，无中有，两玄玄。\n生身来处，逆顺圣凡分。\n下士闻之大笑，不笑不足为道，难为俗人论。\n士塞命门了，去住管由君。", 
    "rhythmic": "水调歌头"
  }, 
  {
    "author": "夏元鼎", 
    "content": "律应黄锺候，天地尚胚浑。\n腾腾一气，家园平地一枝春。\n下手依时急采，莫放中宫芽溢，害里却生恩。\n火候精勤处，加减武和文。\n定浮沈，明主客，别疏亲。\n真铅留汞，造化合乾坤。\n此是身中灵宝，谁信龙从火出，二八共成斤。\n些子希夷法，只在弄精魂。", 
    "rhythmic": "水调歌头"
  }, 
  {
    "author": "夏元鼎", 
    "content": "擒得铅归舍，进火莫教迟。\n抽添沐浴，临炉一意且防危。\n只为婴儿未壮，全藉黄婆养育，丁老共扶持。\n火力频加减，外药亦如之。\n汞生芽，铅作祖，土刀圭。\n火生於木，炎盛汞还飞。\n要得水银真死，须待阴浮阳伏，杂类降灰池。\n用铅终不用，古语岂吾欺。", 
    "rhythmic": "水调歌头"
  }, 
  {
    "author": "夏元鼎", 
    "content": "要蹑天仙步，金丹是法身。\n不知谓气，须还识後自然真。\n大道从花孕子，点出个中阴魄，乌兔合阳魂。\n北斗随罡转，天地正氤氲。\n采依时，炼依法，莫辞勤。\n立跻圣域，从此脱沈沦。\n夜气正当过半，龙虎自然蛰动，势欲撼乾坤。\n片饷工夫耳，庄算八千春。", 
    "rhythmic": "水调歌头"
  }, 
  {
    "author": "夏元鼎", 
    "content": "神气精三药，举世没人知。\n气随精化，镇常神逐气无归。\n心地不明天巧，业识更缠地网，背却上天梯。\n今古多豪杰，生死醉如泥。\n树头珠，潭底日，显金机。\n两般识破，性命更何疑。\n活捉金精入木，炼就当初真一，方表丈夫儿。\n信取玄中趣，端的世间稀。", 
    "rhythmic": "水调歌头"
  }, 
  {
    "author": "夏元鼎", 
    "content": "闻道不嫌晚，悟了莫悠悠。\n遇时不炼，今生乌兔恐难留。\n些子乾坤简易，不问在朝居市，达者尽堪修。\n火候无斤两，大药本非遥。\n守旁门，囚冷屋，望升超。\n迷迷相授，生死不相饶。\n未识先天一气，孰辨五行生克，不向眼前求。\n试道工夫易，福薄又难消。", 
    "rhythmic": "水调歌头"
  }, 
  {
    "author": "夏元鼎", 
    "content": "我有一竿竹，偏会取根源。\n从来汲水桔槔，直挈上西天。\n不许常人著手，管定竿头先折，提桶落寒泉。\n拨得机关转，北斗向南看。\n仗回风，乘偃月，勿波澜。\n麻姑此日，西北见张骞。\n选佛妙高峰顶，饮罢醍醐似醉，独坐玩婵娟。\n水湛月明处，太极更无前。", 
    "rhythmic": "水调歌头"
  }, 
  {
    "author": "夏元鼎", 
    "content": "四十修真学道，金鱼要换金丹。\n龟龄鹤算不知年。\n行满身冲霄汉。\n此事希夷玄奥，功参造化难言。\n眼前有药耀山川。\n好把元阳修炼。", 
    "rhythmic": "西江月"
  }, 
  {
    "author": "夏元鼎", 
    "content": "面目本来是道，阴阳造化成丹。\n骑牛寻犊不知原。\n真是三家村汉。\n古圣立言设象，後人得象忘言。\n且如乾画必三川。\n舍此如何烹炼。", 
    "rhythmic": "西江月"
  }, 
  {
    "author": "夏元鼎", 
    "content": "太一画前是道，全凭龙虎成丹。\n九还七返保长年。\n好个逍遥闲汉。\n日诣金门玉殿，青衣引赞无言。\n回风混合万神安。\n功向虚无中炼。", 
    "rhythmic": "西江月"
  }, 
  {
    "author": "夏元鼎", 
    "content": "举世沈迷大道，傍门小法求丹。\n咽津纳气等成仙。\n真个无知痴汉。\n何异雄鸡抱卵，梦同哑子交言。\n阴阳非类隔天渊。\n总是盲修瞎炼。", 
    "rhythmic": "西江月"
  }, 
  {
    "author": "夏元鼎", 
    "content": "不死谷神妙道，杳冥中有还丹。\n坤牛乾马运无边。\n却是修行真汉。\n脱去名缰利锁，金童玉女传言。\n工夫片饷彻玄关。\n水火从教法炼。", 
    "rhythmic": "西江月"
  }, 
  {
    "author": "夏元鼎", 
    "content": "大隐居尘奉道，衰颜能返朱丹。\n要须有主种三田。\n方免驱驰淮汉。\n天下江山第一，景胜何言。\n希夷妙处集真仙。\n默默重帘修炼。", 
    "rhythmic": "西江月"
  }, 
  {
    "author": "夏元鼎", 
    "content": "万里担簦访道，要知一点灵丹。\n日乌月兔在朝元。\n岂在迢迢云汉。\n罔象求珠易得，离明契后难言。\n五金八石是虚传。\n争似阳修阴炼。", 
    "rhythmic": "西江月"
  }, 
  {
    "author": "夏元鼎", 
    "content": "达磨西来说道，十年面壁安丹。\n争知水火不交煎。\n因果谩成罗汉。\n仰箭射空力尽，依然坠地何言。\n虚空拶破强参禅。\n肯把金丹烧炼。", 
    "rhythmic": "西江月"
  }, 
  {
    "author": "夏元鼎", 
    "content": "几载鸡窗求道，费他兔楮铅丹。\n经书子史尽蹄筌。\n鹿走徒嗟秦汉。\n百代兴亡瞬息，徒留纸上陈言。\n谁知太始道常存。\n乌兔仙家修炼。", 
    "rhythmic": "西江月"
  }, 
  {
    "author": "夏元鼎", 
    "content": "行处青牛引道，飞来鹤顶呈丹。\n谈玄玉局在西川。\n此日方当龙汉。\n千载寂寥吾道，可怜平叔多言。\n画蛇添足悟真篇。\n付与谁人修炼。", 
    "rhythmic": "西江月"
  }, 
  {
    "author": "夏元鼎", 
    "content": "三三乾妙画，佑圣诞弥尘。\n北方壬癸，水生於坎产元精。\n一数先天有象，元始化生相应，灵气属阳神。\n寿永齐天地，万物尽回春。\n说龟蛇，名黑杀，蕴深仁。\n阴中阳长，要知害里却生恩。\n此意宜参造化，正是金丹大道，不在咽精津。\n富贵公方逼，肯问出人伦。", 
    "rhythmic": "水调歌头"
  }, 
  {
    "author": "夏元鼎", 
    "content": "人身藏宇宙，乌兔走西东。\n昼舒夜卷，不拘春夏与秋冬。\n存想非心非肾，吐纳非精非气，子午谩行功。\n一点真灵宝，混合自回风。\n感婴儿，交姹女，爱丁公。\n黄婆匹配，一时辰内上仙宫。\n恍惚无中有象，阳火阴符密契，大道属鸿。\n火候能调理，天地与无穷。", 
    "rhythmic": "水调歌头"
  }, 
  {
    "author": "夏元鼎", 
    "content": "甘露醴泉天降，琼浆玉液仙方。\n一壶馥郁喷天香。\n麴人间怎酿。\n要使周天火候，不应错认风光。\n浮沈清浊自斟量。\n日醉蓬莱方丈。", 
    "rhythmic": "西江月"
  }, 
  {
    "author": "夏元鼎", 
    "content": "万汇阳春吐秀，争如雀舌含英。\n先天一气社前升。\n啖出峰顶。\n要得丁公煅炼，飞成宝屑窗尘。\n蜜脾神用脱金形。\n送与仙翁体认。", 
    "rhythmic": "西江月"
  }, 
  {
    "author": "夏元鼎", 
    "content": "天上神仙路。\n问谁能、超凡入圣，平虚交付。\n三岛十洲无限景，稳驾鸾舆鹤驭。\n更驯伏、木龙金虎。\n造化小儿真剧戏，炼阳精、要戴乾为父。\n须定力，似愚鲁。\n三旬一遇交乌兔。\n便丹成、天长地久，桑田变否。\n四象五行攒簇处，全藉黄婆真土。\n无私授、人多胡做。\n堪叹红尘声利客，向花朝月夕寻妆妇。\n应不解，乘槎去。", 
    "rhythmic": "贺新郎"
  }, 
  {
    "author": "夏元鼎", 
    "content": "人世何为，江湖上、渔蓑堪老。\n鸣榔处，汪汪万顷，清波无垢。\n乃一声虚谷应，夷犹短棹关心否。\n向晚来、垂钓傍寒汀，牵星斗。\n砂碛畔，蒹葭茂。\n烟波际，盟鸥友。\n喜清风明月，多情相守。\n紫绶金章朝路险，青蓑箬笠沧溟浩。\n舍浮云、富贵乐天真，酾江酒。", 
    "rhythmic": "满江红"
  }, 
  {
    "author": "夏元鼎", 
    "content": "久视长生，登仙大道，思量无甚神通。\n正心诚意，儒释道俱同。\n虽是无为清净，依然要、八面玲珑。\n朝朝见，日乌月兔，造化运西东。\n黄婆能匹配，天机玄妙，朔会相逢。\n正三旬一遇，消息无穷。\n不待存心想肾，非关是、打坐谈空。\n君知否，灵明宝藏，收在水晶宫。", 
    "rhythmic": "满庭芳"
  }, 
  {
    "author": "王野", 
    "content": "天下事。\n问天怎忍如此。\n陵图谁把献君王，结愁未已。\n少豪气概总成尘，空馀白骨黄苇。\n千古恨，吾老矣。\n东游曾吊淮水。\n绣春台上一回登，一回泪。\n醉归抚剑倚西风，江涛犹壮人意。\n只今袖手野色里。\n望长淮、犹二千里。\n纵有英心谁寄。", 
    "rhythmic": "西河"
  }, 
  {
    "author": "王野", 
    "content": "龙蟠虎踞，今古帝王州。\n水如淮，山似洛，凤来游。\n五云浮。\n宇宙无终极，千载恨，六朝事，同一梦休。\n更莫问闲愁。\n风景悠悠。\n得似青溪曲，著我扁舟。\n对残烟衰草，满目是清秋。\n白鹭汀洲。\n夕阳收。\n黄旗紫盖，中兴运，锺王气，护金瓯。\n驻游跸，开行殿，夹朱楼。\n送华。\n万里长江险，集鸿雁，列貔貅。\n扫关河，清海岱，志应酬。\n机会何常，鹤唳风声处，天意人谋。", 
    "rhythmic": "六州歌头"
  }, 
  {
    "author": "王野", 
    "content": "月地云阶，碧山丹水，春满北园。\n正慈闱初度，酡颜绿发，黄堂称寿，画戟朱幡。\n戏彩斓斑，安舆游衍，未数当时莱与潘。\n今朝好，把一家和气，散在千门。\n潜藩。\n误玷君恩。\n人尚说、淳熙前状元。\n幸物情如旧，亲年未老，且开玉帐，共祝金樽。\n罗绮飘香，管弦度曲，晚岁欢娱谁与论。\n亭峰宴，似仙家大姥，尽见曾孙。", 
    "rhythmic": "沁园春"
  }, 
  {
    "author": "哀长吉", 
    "content": "紫陌风光好，绣阁绮罗香。\n相将人月圆夜，早庆贺新郎。\n先自少年心意，为惜人娇态，久俟愿成双。\n此夕于飞乐，共学燕归梁。\n索酒子，迎仙客，醉红妆。\n诉衷情处，些儿好语意难忘。\n但愿千秋岁里，结取万年欢会，恩爱应天长。\n行喜长春宅，兰玉满庭芳。", 
    "rhythmic": "水调歌头"
  }, 
  {
    "author": "哀长吉", 
    "content": "青鸾海上传芳信。\n蓝田路入仙境。\n万卷书传，六奇计运，冰玉炯然清润。\n帷褰凤锦。\n□镜启鸾台，烟横鸳枕。\n一笑相迎，一双两好恰厮称。\n风流人在仙隐。\n更一县、陶柳春近。\n梦想金桃，宴分玉果，指日送尝汤饼。\n榆接畛。\n管此去亲盟，镇长交聘。\n自古朱陈，一村惟两姓。", 
    "rhythmic": "齐天乐"
  }, 
  {
    "author": "哀长吉", 
    "content": "自从佳偶共黄姑。\n几见设门弧。\n方喜阶庭联玉，又闻老蚌生珠。", 
    "rhythmic": "朝中措"
  }, 
  {
    "author": "哀长吉", 
    "content": "百和香凝宝络，长生酒满金尊。\n葱葱佳气霭庭萱。\n同把椿龄祝愿。\n玉树已生谢砌，孙枝复长于门。\n伫看百子共千孙。\n此去公侯衮衮。", 
    "rhythmic": "西江月"
  }, 
  {
    "author": "哀长吉", 
    "content": "天基佳节後。\n又诗咏嵩生，贤歌天佑。\n千龄运非偶。\n庆一堂风虎，云龙感召，相门华胄。\n盛少屈、一钱太守。\n听吏歌、一迳棠阴，民颂两岐麦秀。\n知否。\n海峰天柱，道骨仙风，总天所授。\n席虚机右。\n金瓯下，署名久。\n伫泥封飞下，沙堤归去，指日家声复旧。\n年年献、金鉴千秋，玉卮万寿。", 
    "rhythmic": "瑞鹤仙"
  }, 
  {
    "author": "哀长吉", 
    "content": "小春天未雪。\n见两蕊三花，放梅时节。\n昴宿孕人杰。\n对梅花雪片，平分风月。\n冰清玉洁。\n天赋与、仙风道骨。\n更等闲、来访刘仙，觅取秘传真诀。\n闻说。\n辉联台宿，瑞应文昌，世承阀阅。\n相门事业。\n有祖父、旧风烈。\n管泥封飞下，沙堤归来，光复青毡旧物。\n庆家传、八叶联芳，又添一叶。", 
    "rhythmic": "瑞鹤仙"
  }, 
  {
    "author": "黄师参", 
    "content": "谷口高人，偶溯明河，近尺五天。\n见紫霄宫阙，空中突兀，玉皇姬侍，云里蹁跹。\n滴露研朱，披肝作纸，细写灵均孤愤篇。\n排云叫，奈大钧不管，沙界三千。\n语高天上惊传。\n早斥去人间伴谪仙。\n念赤城丹籍，香名空在，蓬莱弱水，欲到无缘。\n还倚枯槎，飘然归去，回首清都若个边。\n家山好，有一湾风月，小小渔船。", 
    "rhythmic": "沁园春"
  }, 
  {
    "author": "李义山", 
    "content": "夏初临，春正满，花事在红药。\n一阵光风，香雾喷珠箔。\n画堂旧日张家，梦中玉燕，早拂晓、飞来帘幕。\n酒深酌。\n曾记走马长安，功名戏樊郭。\n螺浦如杯，豪气怎生著。\n直须用了圮编，封侯万户，却归共、赤松翁约。", 
    "rhythmic": "祝英台近"
  }, 
  {
    "author": "牟子才", 
    "content": "阁住杏花雨。\n便新晴、等闲勾引，香车成雾。\n璧月光中箫凤远，袅袅馀音如缕。\n诮一似、群仙府。\n天意乍随人意好，渐星桥、度汉珠还浦。\n又何啻、列千炬。\n晚来乍觉阴盘固。\n笑人间、玉瓶瑶瑟，锦茵雕俎。\n无限升平宣政曲，回首中原何处。\n慨鸣镝、已无宫武。", 
    "rhythmic": "风瀑竹"
  }, 
  {
    "author": "戴翼", 
    "content": "嵩岳周王佐，昴宿汉宗臣。\n从来间世英杰，出则致升平。\n况我皇华直指，元是福星出现，来此活生灵。\n五百岁初度，十一郡欢忻。\n挽西江，苏涸辙，洗尘埃。\n笑谈顷刻间宜，宇宙变为春。\n泽满赣川无限，福与崆峒齐耸，颂咏几多人。\n潋滟一卮寿，愿早秉洪钧。", 
    "rhythmic": "水调歌头"
  }, 
  {
    "author": "戴翼", 
    "content": "渤海卖刀剑，河汉洗戎兵。\n千金六月一雨，万陇稼云横。\n时节可人如许，天意开祥有在，申月岳生申。\n五百岁初度，千万户欢声。\n栋梁材，霖雨手，庙堂身。\n日边褒玺已到，岂久试鱼城。\n快上承明步武，展尽玉堂事业，再使旧毡青。\n公寿更天远，鼻祖等长生。", 
    "rhythmic": "水调歌头"
  }, 
  {
    "author": "徐经孙", 
    "content": "客问矩山老，何事得优游。\n追数平生出处，为客赋歌头。\n三十五时侥幸，四十三年仕宦，七十□归休。\n顶踵皆君赐，天地德难酬。\n书数册，棋两局，酒三瓯。\n此是日中受用，谁劣又谁优。\n寒则拥炉曝背，暖则寻花问柳，乘兴狎沙鸥。\n知足又知止，客亦许之不。", 
    "rhythmic": "水调歌头"
  }, 
  {
    "author": "徐经孙", 
    "content": "八旬加二，荷君天垂，扶持老拙。\n目送新来檐外燕，手拣好花轻折。\n比似去年，十分强健，日看朱诗说。\n篇三百五，岁前尽有披阅。\n天教两子供官，一男留养，左右相娱悦。\n五见孙枝三弄授，童冠参差袍笏。", 
    "rhythmic": "百字令・念奴娇"
  }, 
  {
    "author": "徐经孙", 
    "content": "江山风月，耳目声色。\n取之无禁，用之不竭。\n造物之无尽藏，月白风清，有客有酒。\n踞虎登龙，放舟中流。\n听其所止而休焉。\n归去来兮，昨非今是。\n旧菊都荒，新松老矣。\n吾年今已如此。\n归去来兮，忘我忘世。", 
    "rhythmic": "哨遍"
  }, 
  {
    "author": "徐经孙", 
    "content": "一雨炎□洗。\n似天知、溪山佳处，玳筵珠履。\n六十年前今朝庆，门左桑弧蓬矢。\n也似恁、郁葱佳气。\n绿鬓童颜春未老，问寿星、模样君真是。\n新甲子，从头起。\n应门有子能承志。\n总人间、皱眉底事，不关君耳。\n看不日孙枝毓秀，衮衮教人满意。\n更又报、门阑多喜。", 
    "rhythmic": "乳燕飞・贺新郎"
  }, 
  {
    "author": "徐经孙", 
    "content": "安分随缘事事宜。\n平生快活过年时。\n长歌赤壁动坡赋，又咏归来元亮词。\n开八帙，望期颐。\n人生如此古犹稀。\n香飘金粟如来供，岁岁今朝荐酒卮。", 
    "rhythmic": "鹧鸪天"
  }, 
  {
    "author": "冯去非", 
    "content": "买扁舟、载月过长桥，回首梦耶非。\n问往日三高，清风万古，继者伊谁。\n惟有茶烟轻扬，零露湿莼丝。\n西子知何处，鸿怨蛩悲。\n遥想家山好在，正倚天青壁，石瘦云肥。\n甚抛奇秀，猿鹤互猜疑。", 
    "rhythmic": "八声甘州"
  }, 
  {
    "author": "冯去非", 
    "content": "秋满孤篷，翠蒲红蓼留人住。\n一帘香缕。\n边影惊鸿度。\n小据胡床，旧事新情绪。\n凭谁诉。\n蜡灯犀尘。\n拟共西风语。", 
    "rhythmic": "点绛唇"
  }, 
  {
    "author": "冯去非", 
    "content": "凉生遥渚。\n正绿芰擎霜，黄花招雨。\n雁外渔村，蛩边蟹舍，绛叶满秋来路。\n世事不离双鬓，远梦偏欺孤旅。\n送望眼，但凭舷微笑，书空无语。\n慵觑。\n清镜里，十载征尘，长把朱颜污。\n借箸青油，挥毫紫塞，旧事不堪重举。\n间阔故山猿鹤，冷落同盟鸥鹭。\n倦游也，便樯云柁月，浩歌归去。", 
    "rhythmic": "喜迁莺"
  }, 
  {
    "author": "熊大经", 
    "content": "人生八十，自儿时祝愿，这般年数。\n滴露研朱轻点笔，个个眉心丹字。\n萱草丛边，梅花香里，真有人如此。\n红颜青鬓，儿时依旧相似。\n堪笑生子愚痴，投身枳棘，欲了官中事。\n万叠关山遥望眼，遐瞬白云飞处。", 
    "rhythmic": "酹江月・念奴娇"
  }, 
  {
    "author": "张□□", 
    "content": "英声初发。\n记舍选齐驱，祖鞭先著。\n风月平分，尊谈旧，各已苍颜白发。\n屈指待拚一醉，祝生申嵩岳。\n怎知道，为清湘□润，暂移贤杰。\n休说。\n予心渴，里巷争先，拟持杯阶闼。\n毕竟人间，赏心乐事，种种尽归缘法。\n拈取瑞香一瓣，向湘山名刹。\n无量寿，和一身见在，两尊菩萨。", 
    "rhythmic": "喜迁莺"
  }, 
  {
    "author": "赵某", 
    "content": "□□□□皆乃，□□流垂□，断崖依旧横碧。\n□□独有千古文章，铿炳耀，不与名□。\n□□□□□□，□□□□，□尽□□远□。", 
    "rhythmic": "失调名"
  }, 
  {
    "author": "翁定", 
    "content": "昔时彭祖，闻道有、八百穹崇遐寿。\n屈指我公今几许，历岁才方七九。\n七百修龄，更三十七，犹是公之有。\n此逢诞节，盍须来献尊酒。\n好是子舍孙枝，居官领荐，迭复青毡旧。\n陶令解龟何太早，去作幔亭仙友。", 
    "rhythmic": "壶中天・念奴娇"
  }, 
  {
    "author": "留元崇", 
    "content": "江头日落孤帆起。\n归心拍拍东流水。\n山远不知名。\n为谁迢递青。\n危桥来处路。\n尚带潇湘雨。\n楚尾与吴头。\n一生离别愁。", 
    "rhythmic": "菩萨蛮"
  }, 
  {
    "author": "沈刚孙", 
    "content": "我来访古。\n把尘襟、都付一声鸣橹。\n笑把瑶觞波浩荡，却忆长鲸吞吐。\n坐挹高风，骨清毛冷，不作嚣尘语。\n客星何在，谩留遗像江渚。\n试问泽畔羊裘，当时何事，笑禹宫武。\n金印貂禅谁不爱，只为汉颜巢许。", 
    "rhythmic": "酹江月・念奴娇"
  }, 
  {
    "author": "王澜", 
    "content": "凭高远望，见家乡、只在白云深处。\n镇日思归归未得，孤负殷勤杜宇。\n故国伤心，新亭泪眼，更洒潇潇雨。\n长江万里，难将此恨流去。\n遥想江口依然，鸟啼花谢，今日谁为主。\n燕子归来，雕梁何处，底事呢喃语。\n最苦金沙，十万户尽，作血流漂杵。\n横空剑气，要当一洗残虏。", 
    "rhythmic": "念奴娇"
  }, 
  {
    "author": "吴潜", 
    "content": "红玉阶前，问何事、翩然引去。\n湖海上、一汀鸥鹭，半帆烟雨。\n报国无门空自怨，济时有策从谁吐。\n过垂虹亭下系扁舟，鲈堪煮。\n拚一醉，留君住。\n歌一曲，送君路。\n遍江南江北，欲归何处。\n世事悠悠浑未了，年光冉冉今如许。\n试举头、一笑问青天，天无语。", 
    "rhythmic": "满江红"
  }, 
  {
    "author": "吴潜", 
    "content": "露驿星程，又还控、西风征辔。\n原自有、孔璋书檄，元龙豪气。\n蜀道尚惊鼙鼓後，神州正在干戈里。\n佐元戎，一柱稳擎天，襄之水。\n功名事，山林计。\n人易老，时难值。\n看新丝一发，甚吾衰矣。\n转首从游十五载，关心契阔三千里。\n便秋空、边雁落江南，书来未。", 
    "rhythmic": "满江红"
  }, 
  {
    "author": "吴潜", 
    "content": "十二年前，曾上到、绣春台顶。\n双脚健、不烦筇杖，透岩穿岭。\n老去渐消狂气习，重来依旧佳风景。\n想牧之、千载尚神游，空山冷。\n山之下，江流水。\n江之外，淮山暝。\n望中原何处，虎狼犹梗。\n句蠡规模非浅近，石苻事业真俄顷。\n问古今、宇宙竟如何，无人省。", 
    "rhythmic": "满江红"
  }, 
  {
    "author": "吴潜", 
    "content": "万里西风，吹我上、滕王高阁。\n正槛外、楚山云涨，楚江涛作。\n何处征帆木末去，有时野鸟沙边落。\n近帘钩、暮雨掩空来，今犹昨。\n秋渐紧，添离索。\n天正远，伤飘泊。\n叹十年心事，休休莫莫。\n岁月无多人易老，乾坤虽大愁难著。\n向黄昏、断送客魂消，城头角。", 
    "rhythmic": "满江红"
  }, 
  {
    "author": "吴潜", 
    "content": "柳带榆钱，又还过、清明寒食。\n天一笑、满园罗绮，满城箫笛。\n花树得晴红欲染，远山过雨青如滴。\n问江南、池馆有谁来，江南客。\n乌衣巷，今犹昔。\n乌衣事，今难觅。\n但年年燕子，晚烟斜日。\n抖擞一春尘土债，悲凉万古英雄迹。\n且芳尊、随分趁芳时，休虚掷。", 
    "rhythmic": "满江红"
  }, 
  {
    "author": "吴潜", 
    "content": "拟卜三椽，问何处、水回山曲。\n朝暮景、清风当户，白云藏屋。\n更得四时瓶贮酒，未输一品腰围玉。\n待千章、手种未成阴，周遮绿。\n且休，陶令菊。\n也休羡，子猷竹。\n算百年一梦，谁荣谁辱。\n唤客烹茶闲话了，呼童取枕佳眠足。\n但晨香、一炷愿天公，时丰熟。", 
    "rhythmic": "满江红"
  }, 
  {
    "author": "吴潜", 
    "content": "岳后湘灵，曾孕个、擎天人物。\n临古岘、纶巾羽扇，笑驱胡羯。\n护塞十年高叔子，出师一表侪诸葛。\n有孤忠、分付与佳儿，真衣钵。\n刘家骥，驰空阔。\n薛家凤，飞横绝。\n比君家兄弟，可能豪杰。\n草木声名如电扫，毡裘心胆闻风折。\n待安排、江汉一篇诗，归来说。", 
    "rhythmic": "满江红"
  }, 
  {
    "author": "吴潜", 
    "content": "细阅浮生，为甚底、区区碌碌。\n算只是、信缘随分，早寻归宿。\n造物小儿簸弄，翻云覆雨难擐触。\n谩一堆、岁月鬓边来，跳丸速。\n田二顷，非无粟。\n官四品，非无禄。\n更不知足後，待何时足。\n恰好园池原自有，近来新创三椽屋。\n且饥时、吃饭困时眠，平为福。", 
    "rhythmic": "满江红"
  }, 
  {
    "author": "吴潜", 
    "content": "举世悠悠，何妨任、流行坎止。\n算是处、鲜鱼羹饭，吃来都美。\n暇日扁舟清上，倦时一枕薰风里。\n试回头、堆案省文书，徒劳尔。\n南浦路，东溪水。\n离索恨，飘零意。\n况星星鬓影，近来如此。\n万事尽由天倒断，三才自有人撑抵。\n但多吟、康节醉中诗，频相寄。", 
    "rhythmic": "满江红"
  }, 
  {
    "author": "吴潜", 
    "content": "岁岁登高，算难得、今年美景。\n尽敛却、雨霾风障，雾沈云暝。\n远岫四呈青欲滴，长空一抹明於镜。\n更天教、老子放眉头，边烽静。\n数本菊，香能劲。\n数朵桂，香尤胜。\n向尊前一笑，几多清兴。\n安得便如彭泽去，不妨且作山翁酩。\n尽古今、成败共兴亡，都休省。", 
    "rhythmic": "满江红"
  }, 
  {
    "author": "吴潜", 
    "content": "日薄寒空，正泽国、一汀霜叶。\n过万里、西风塞雁，数声哀咽。\n耿耿有怀天可讯，悠悠此恨谁能说。\n倚阑干、老泪落关山，平芜隔。\n提短剑，腰长铗。\n昔壮志，今华发。\n有江湖征棹，水云深阔。\n要斩鼯埋九地，可怜乌兔驰双辙。\n羡渠侬、健笔扫磨崖，文章别。", 
    "rhythmic": "满江红"
  }, 
  {
    "author": "吴潜", 
    "content": "乍雨还晴，正轻暖轻寒帘幕。\n时怅望、故人烟水，鹭翻鸥落。\n老去可堪离恨结，新来转觉吟情薄。\n况等闲、客里送年华，成挥霍。\n天一顾，西南角。\n人万里，风埃阔。\n笑长卿归蜀，锦衣徒著。\n不是等闲螳臂怒，也休刚道鸡声恶。\n但千年、往事误平凉，今番莫。", 
    "rhythmic": "满江红"
  }, 
  {
    "author": "吴潜", 
    "content": "痴霭顽阴，风扫尽、安排今夕。\n便放出、一轮金镜，皎然虚碧。\n照彻肺肝明似水，是中空洞无他物。\n倚亭皋、搔首问天公，天应识。\n人共景，都非昔。\n君共我，俱成客。\n且相逢一笑，笙歌箫笛。\n老去可怜杯酒减，醉来谩把阑干拍。\n便明朝、烟水挂征帆，还相忆。", 
    "rhythmic": "满江红"
  }, 
  {
    "author": "吴潜", 
    "content": "客子愁来，闲信马、到涵空阁。\n谁为我、敛云收雾，青天为幕。\n八万顷湖如镜静，波神护断东南角。\n望孤帆、杳杳度微茫，山邀却。\n三塞外，纷狐貉。\n三径里，悲猿鹤。\n笑鸱夷老子，占他头著。\n正使百年能几许，看来万事难描摸。\n问吴王、池馆复何如，霜枫落。", 
    "rhythmic": "满江红"
  }, 
  {
    "author": "吴潜", 
    "content": "试马东风，且来问、南枝消息。\n正小墅、几株斜倚，数花轻拆。\n自有山中幽态度，谁知世上真颜色。\n叹君家、五岭我双溪，俱成客。\n长塞管，孤城笛。\n天未晓，人犹寂。\n有几多心事，露清月白。\n好把寒英都放了，莫教春讯能占得。\n问竹篱、茅舍景如何，惟渠识。", 
    "rhythmic": "满江红"
  }, 
  {
    "author": "吴潜", 
    "content": "借问如何，春能好、客怀偏恶。\n消遣底、闲言闲语，近都慵作。\n岁月从今休点检，江湖自古多流落。\n倚危亭、目断野云边，孤舟泊。\n人事改，人情薄。\n退後步，争先著。\n且开尊洗盏，为君斟酌。\n拂拭凤凰池上景，凄凉猿鹤山中约。\n更东阳、憔悴到腰围，浑如削。", 
    "rhythmic": "满江红"
  }, 
  {
    "author": "吴潜", 
    "content": "在晋永和，癸丑暮春，初作兰亭会。\n集众贤，临峻岭崇山，有茂林修竹流水。\n畅幽情，纵无管弦丝竹，一觞一咏佳天气。\n於宇宙之中，游心骋目，此娱信可乐只。\n念人生相与放形骸。\n或一室晤言襟抱开。\n静躁虽殊，当其可欣，不知老至。\n然倦复何之。\n情随事改悲相系。\n俯仰间遗迹，往往俱成陈矣。\n况约境变迁，终期於尽，修龄短景都能几。\n谩古换今移，时消物化，痛哉莫大生死。\n每临文吊往一兴嗟。\n亦自悼不能喻於怀。\n算彭殇、妄虚均尔。\n今之视昔如契，後视今犹昔。", 
    "rhythmic": "哨遍"
  }, 
  {
    "author": "吴潜", 
    "content": "铁瓮古形势，相对立金焦。\n长江万里东注，晓吹卷惊涛。\n天际孤云来去，水际孤帆上下，天共水相邀。\n远岫忽明晦，好景画难描。\n混隋陈，分宋魏，战孙曹。\n回头千载陈迹，痴绝倚亭皋。\n惟有汀边鸥鹭，不管人间兴废，一抹度青霄。\n安得身飞去，举手谢尘嚣。", 
    "rhythmic": "水调歌头"
  }, 
  {
    "author": "吴潜", 
    "content": "皎月亦长有，今夜独娟娟。\n浮云万里收尽，人在水晶奁。\n矫首银河澄澈，搔首金风浩荡，毛发亦冷然。\n宇宙能空阔，磨蚁正回旋。\n倩渔翁，撑舴艋，柳阴边。\n垂纶下饵，须臾钓得两三鲜。\n唤客烹鱼酾酒，伴我高吟长啸，烂醉即佳眠。\n何用骖鸾去，已是地行仙。", 
    "rhythmic": "水调歌头"
  }, 
  {
    "author": "吴潜", 
    "content": "宛水才停棹，一舸又澄江。\n岩花篱蕊开遍，时节正重阳。\n唤起沙汀渔父，揽取一天秋色，无处不潇湘。\n有酒时鲸吸，醉里是吾乡。\n济时心，忧国志，问穹苍。\n是非得失，成败何用苦论量。\n年事飞乌奔兔，世事崩崖惊浪，此别意茫茫。\n但愿身强健，努力报君王。", 
    "rhythmic": "水调歌头"
  }, 
  {
    "author": "吴潜", 
    "content": "才惜季方去，又更别元方。\n惊心天上双凤，接翅下高冈。\n万里瞿塘烟浪，一片昭亭云月，渺渺正相望。\n夜雨连风壑，此意独凄凉。\n杜鹃声，犹不住，搅离肠。\n黄鸡白酒，吾意归兴动江乡。\n人事纷纷难料，世事悠悠难说，何处问穹苍。\n肯落儿曹泪，一笑付沧浪。", 
    "rhythmic": "水调歌头"
  }, 
  {
    "author": "吴潜", 
    "content": "勋业竟何许，日日倚危楼。\n天风吹动襟袖，身世一轻鸥。\n山际云收云合，沙际舟来舟去，野意已先秋。\n很石痴顽甚，不省古今愁。\n郗兵强，韩舰整，说徐州。\n但怜吾衰久矣，此事恐悠悠。\n欲破诸公磊块，且倩一杯浇酹，休要问更筹。\n星斗阑干角，手摘莫惊不。", 
    "rhythmic": "水调歌头"
  }, 
  {
    "author": "吴潜", 
    "content": "第一江山，无边境界，压四百州。\n正天低云冻，山寒木落，萧条楚塞，寂寞吴舟。\n白鸟孤飞，暮鸦群注，烟霭微茫锁戌楼。\n凭阑久。\n问匈奴未灭，底事菟裘。\n回头。\n祖敬何刘。\n曾解把功名谈笑收。\n算当时多少，英雄气概，到今惟有，废垅荒丘。\n梦里光阴，眼前风景，一片今愁共古愁。\n人间事，尽悠悠且且，莫莫休休。", 
    "rhythmic": "沁园春"
  }, 
  {
    "author": "吴潜", 
    "content": "落雁横空，乱鸦投树，孤村暮烟。\n有渔翁拖网，牧儿戴笠，行从水畔，唱过山前。\n云阁还垂，雨低欲堕，何处行人唤渡船。\n萧萧处，更柴门草店，竹外松边。\n凄然。\n倚马停鞭。\n叹客袂征衫岁月迁。\n既不缘富贵，功名系绊，非因妻子，田宅萦牵。\n只有寸心，难忘斯世，磊块轮知者天。\n愁无奈，且三杯浊酒，一枕酣眠。", 
    "rhythmic": "沁园春"
  }, 
  {
    "author": "吴潜", 
    "content": "说著成凄楚。\n正尘飞、岷峨滟，兔嗥孤舞。\n颇牧禁中留不住，弹压征西幕府。\n便一舸、月汀烟渚。\n四塞三关天样险，问何人、自辟鼯路。\n成败事，几今古。\n荼シ芍药春将暮。\n最无情、飘零柳絮，搅人离绪。\n屈指秋风吹雁信，应忆西湖夜雨。\n谩岁月、消磨如许。\n上下四方男子志，肯临歧、昵昵儿曹语。\n呼大白，为君举。", 
    "rhythmic": "贺新郎"
  }, 
  {
    "author": "吴潜", 
    "content": "扑尽征衫气。\n小夷犹、尊杖履，踏开花事。\n邂逅山翁行乐处，何似乌衣旧里。\n叹芳草、舞台歌地。\n百岁光阴如梦断，算古今、兴废都如此。\n何用洒，儿曹泪。\n江南自有渔樵队。\n想家山、猿愁鹤怨，问人归未。\n寄语寒梅休放尽，留取三花两蕊。\n待老子、领些春意。\n皎皎风流心自许，尽何妨、瘦影横斜水。\n烦翠羽，伴醒醉。", 
    "rhythmic": "贺新郎"
  }, 
  {
    "author": "吴潜", 
    "content": "可意人如玉。\n小帘栊、轻匀淡泞，道家装束。\n长恨春归无寻处，全在波明黛绿。\n看冶叶、倡条浑俗。\n比似江梅清有韵，更临风、对月斜依竹。\n看不足，咏不足。\n曲屏半掩青山簇。\n正轻寒、夜来花睡，半残烛。\n缥缈九霞光里梦，香在衣裳剩馥。\n又只恐、铜壶声促。\n试问送人归去後，对一奁、花影垂金粟。\n肠易断，倩谁续。", 
    "rhythmic": "贺新郎"
  }, 
  {
    "author": "吴潜", 
    "content": "又是春残去。\n倚东风、寒云淡日，堕红飘絮。\n燕社鸿秋人不问，尽管吴笙越鼓。\n但短发、星星无数。\n万事惟有彭泽醉，也何妨、袖卷长沙舞。\n身与世，只如许。\n阑干拍手闲情绪。\n便明朝、苍鸥白鹭，北山南浦。\n笑指午桥桥畔路，帘幕深深院宇。\n尚趁得、柳烟花雾。\n我亦故山猿鹤怨，问何时、归棹双溪渚。\n歌一曲，恨千缕。", 
    "rhythmic": "贺新郎"
  }, 
  {
    "author": "吴潜", 
    "content": "烟树瓜洲岸。\n望旌旗、猎猎摇空，故人天远。\n不似沙鸥飞得渡，直到雕鞍侧畔。\n但徙倚、危阑目断。\n自古锺情须我辈，况人间、万事思量遍。\n涛似雪，风如箭。\n扬州十里朱帘卷。\n想桃根桃叶，依稀旧家庭院。\n谁把青红吹到眼，知有醉翁局段。\n便回首、舟移帆转。\n渺渺江波愁未了，正淮山、日暮云撩乱。\n阁酒盏，倚歌扇。", 
    "rhythmic": "贺新郎"
  }, 
  {
    "author": "吴潜", 
    "content": "笑口开能几。\n把年年、芳情冶思，总抛闲里。\n桃杏枝头春才半，寒食清明又是。\n但岁月、飙飞川逝。\n回首秦楼双燕语，到如今、目断斜阳外。\n将往事，试重记。\n香罗尚有相思泪。\n算人生、新愁易积，旧欢难继。\n水上流红无觅处，还隔关山万里。\n但赢得、新来憔悴。\n昨夜东风颠狂後，想馀芳、尽是飘零底。\n词写就，倩谁寄。", 
    "rhythmic": "贺新郎"
  }, 
  {
    "author": "吴潜", 
    "content": "漠漠春阴，疏疏春雨，鹁鸠唤起春眠。\n小园人静，独自倚秋千。\n又见飘红堕雪，芳径里、都是花钿。\n年年事，闲愁闲闷，挂在绿杨边。\n寻思，都遍了，功名竹帛，富贵貂蝉。\n但身为利锁，心被名牵。\n争似依山傍水，数椽外、二顷良田。\n无萦绊，炊粳酿秫，长是好花天。", 
    "rhythmic": "满庭芳"
  }, 
  {
    "author": "吴潜", 
    "content": "春水溶溶，春山漠漠，淡烟浅罩轻笼。\n危楼阑槛，掠面小东风。\n又是飞花落絮，芳草暗、万绿成丛。\n闲徙倚，百年人事，都在画船中。\n故园，无恙否，一溪翠竹，两径苍松。\n更有鱼堪钓，有秫堪舂。\n底事尘驱物役，空回首、社燕秋鸿。\n功名已，萧骚短鬓，分付与青铜。", 
    "rhythmic": "满庭芳"
  }, 
  {
    "author": "吴潜", 
    "content": "红尘飞骑，报元戎小队，踏青南陌。\n雪浪堆边呼小渡，吴楚半江分坼。\n岁月惊心，风埃迷目，相对头俱白。\n杨花撩乱，可怜如此春色。\n谁道燕燕莺莺，多情犹自，认得年时客。\n重唱江南肠断句，为我满倾云液。", 
    "rhythmic": "酹江月・念奴娇"
  }, 
  {
    "author": "吴潜", 
    "content": "晓来窗外，正南枝初放，两花三蕊。\n千古春风头上立，羞退桃繁李。\n姑射神游，寿阳妆褪，色界尘都洗。\n竹扉松户，平生所寄聊耳。\n堪笑强说和羹，此君心事，指高山流水。\n陇驿凄凉，却怕被、哀角城头吹起。", 
    "rhythmic": "酹江月・念奴娇"
  }, 
  {
    "author": "吴潜", 
    "content": "半空楼阁，把江山图画，一时收拾。\n白鸟孤飞飞尽处，最好暮天秋碧。\n万里西风，百年人事，谩倚阑干拍。\n凝眸何许，扬州烟树历历。\n应念老子年来，浮名浮利，已作虚空掷。\n三径才寻归活计，又是飘零为客。", 
    "rhythmic": "酹江月・念奴娇"
  }, 
  {
    "author": "吴潜", 
    "content": "任渠侬、造物自儿嬉。\n安能止吾归。\n有秋来竹径，春时花坞，夏里荷漪。\n何事东涂西抹，空遣鬓毛稀。\n矫首看鸿鹄，远举高飞。\n点检人间今古，问谁为赢局，底是输棋。\n谩区区成败，蚁阵与蜗围。", 
    "rhythmic": "八声甘州"
  }, 
  {
    "author": "吴潜", 
    "content": "记高冈、两凤揽朝晖，翩翻万里来。\n向槐厅深处，松厅紧里，却立徘徊。\n一舸风帆烟浪，拟竖锦江桅。\n聊为玄晖老，共拂尘埃。\n我亦归来岩壑，正不妨散诞，笑口频开。\n算人间成败，何用苦惊猜。", 
    "rhythmic": "八声甘州"
  }, 
  {
    "author": "吴潜", 
    "content": "小楼向晚，正柳锁、一城烟雨。\n记十里吴山，绣帘朱户，曾学宫词内舞。\n浪逐东风无人管，但脉脉、岁移年度。\n嗟往事未尘，新愁还织，怎堪重诉。\n凝伫。\n问春何事，飞红飘絮。\n纵杜曲秦川，旧家都在，谁寄音书说与。", 
    "rhythmic": "二郎神"
  }, 
  {
    "author": "吴潜", 
    "content": "彩桡芳苑。\n嗟东风梦断，燕残莺懒。\n谩记得、标格精神，正云涨暮天，雨荒闲馆。\n嫩绿殷红，但回首、一川波暖。\n想娇情慧态，倚褪淡妆，画楼帘卷。\n吴歌数声冉冉。\n料移商变羽，人共天远。\n须信道、飞絮游丝，尽春去春来，景色偷换。", 
    "rhythmic": "解连环"
  }, 
  {
    "author": "吴潜", 
    "content": "楼观齐雪，正霜明天净，一雁高飞。\n江南倦客徙倚，目断双溪。\n凭阑自语，算从来、总是儿痴。\n青镜里，数丝点鬓，问渠何事忘归。\n幸有三椽茅屋，更小园随分，秋实春菲。\n几多清风皎月，美景良时。", 
    "rhythmic": "汉宫春"
  }, 
  {
    "author": "吴潜", 
    "content": "碧云开，红日丽，宫柳碎繁影。\n犹记朝回，马兀梦频醒。\n天教一舸江湖，数椽涧壑，渐摆脱、世间尘境。\n已深省。\n添买竹坞千畦，荷漪两三顷。\n鹤引禽伸，日月峤壶永。\n不须瓮里思量，隙中驰骛，也莫管、玉关风景。", 
    "rhythmic": "祝英台近"
  }, 
  {
    "author": "吴潜", 
    "content": "雾霏霏，云漠漠，新绿涨幽浦。\n梦里家山，春透一犁雨。\n伤心塞雁回来，问人归未，怎知道、蜗名留住。\n镜中觑。\n近年短发难簪，丝丝不禁数。\n蕙帐尘侵，凄切共谁语。\n被他轻暖轻寒，将人憔悴，正闷里、梅花残去。", 
    "rhythmic": "祝英台近"
  }, 
  {
    "author": "吴潜", 
    "content": "旋安排，新捻合，莺谷共烟浦。\n好处偏悭，一向风和雨。\n今朝捱得晴明，拖条藜杖，一齐把、春光黏住。\n且闲觑。\n水边行过幽亭，修竹净堪数。\n百舌楼罗，渐次般言语。\n从今排日追游，留连光景，但管取、笼灯归去。", 
    "rhythmic": "祝英台近"
  }, 
  {
    "author": "吴潜", 
    "content": "满园林、瘦红肥绿，休休春事无几。\n杜鹃唤起三更梦，窗外露澄风细。\n浑不寐。\n但目看、一帘夜月移花未。\n推衾自起。\n念岁月如流，容颜不驻，镜里留无计。\n人间事。\n休说贱贫富贵。\n天公长把人戏。\n萧裴曹郭今何在，空有旧闻千纸。\n君谩试。\n数青史荣名，到底三无二。\n浮生似寄。\n争似得江湖，烟蓑雨笠，不被蜗蝇系。", 
    "rhythmic": "摸鱼儿"
  }, 
  {
    "author": "吴潜", 
    "content": "良辰佳节。\n问底事，十番九番为客。\n景物春妍，莺花日闹，自是情怀今别。\n只有思归魂梦，却怕杜鹃啼歇。\n消凝处，正丝杨冉冉，寸肠千折。\n谩说。\n临曲水，修竹茂林，人境成双绝。\n俯仰俱陈，彭殇等幻，何许世殊时隔。\n倚楼碧云日暮，漠漠远山千叠，沈醉好，又城头画角，一声声咽。", 
    "rhythmic": "喜迁莺"
  }, 
  {
    "author": "吴潜", 
    "content": "水晶宫里。\n有客闲游戏。\n溪漾绿，山横翠。\n柳纾阴不断，荷递香能细。\n撑小艇，受风多处披襟睡。\n回首看朝市。\n名利人方醉。\n蜗角上，争荣悴。\n大都由命分，枉了劳心计。\n归去也，白云一片愁空外。", 
    "rhythmic": "千秋岁"
  }, 
  {
    "author": "吴潜", 
    "content": "挨晴拶暖，载酒呼朋，夷犹东圃西园。\n绿萼枝头，两三初破轻寒。\n平生自甘寂寞，占冷妆、不为人妍。\n林逋去，问疏影香暗，谁赋其间。\n空想故山奇事，正烟横岭曲，月浸溪湾。\n杏错桃讹，那时青子都圆。\n惟饶梦窗知处，对翠禽、依约神仙。\n休引角，怕征人、泪落塞边。", 
    "rhythmic": "声声慢"
  }, 
  {
    "author": "吴潜", 
    "content": "黄昏先自无情绪。\n更几阵、风和雨。\n闲把楼头更点数。\n挑残灯烬，装成香缕。\n此际凭谁诉。\n新词旧曲歌还住。\n欲说相思渺无处。", 
    "rhythmic": "青玉案"
  }, 
  {
    "author": "吴潜", 
    "content": "人生南北如歧路。\n惆怅方回断肠句。\n四野碧云秋日暮。\n苇汀芦岸，落霞残照，时有鸥来去。\n一杯渺渺怀今古。\n万事悠悠付寒暑。", 
    "rhythmic": "青玉案"
  }, 
  {
    "author": "吴潜", 
    "content": "家园十亩屋头边。\n正春妍。\n酿花天。\n杨柳多情，拂拂带轻烟。\n别馆闲亭随分有，时策杖，小盘旋。\n采山钓水美而鲜。\n饮中仙。\n醉中禅。", 
    "rhythmic": "江城子"
  }, 
  {
    "author": "吴潜", 
    "content": "去日春山淡翠眉。\n到家恰好整寒衣。\n人归玉垒天应惜，舟过松江月半垂。\n千万绪，两三卮。\n送君不忍与君违。\n书来频寄西边讯，是我江南愁断时。", 
    "rhythmic": "鹧鸪天"
  }, 
  {
    "author": "吴潜", 
    "content": "池水凝新碧，阑花驻老红。\n有人独立画桥东。\n手把一枝杨柳、系春风。\n鹊绊游丝坠，蜂拈落蕊空。", 
    "rhythmic": "南柯子・南歌子"
  }, 
  {
    "author": "吴潜", 
    "content": "红药将残，绿荷初展。\n森森竹里闲庭院。\n一炉香烬一瓯茶，隔墙听得黄鹂啭。\n陌上春归，水边人远。\n尽将前事思量遍。\n流光冉冉为谁忙，小桥伫立斜阳晚。", 
    "rhythmic": "踏莎行"
  }, 
  {
    "author": "吴潜", 
    "content": "白鹭立孤汀。\n行人长短亭。\n正垂杨、芳草青青。\n岁月尽抛尘土里，又隔日、是清明。\n日暮碧云生。\n魂伤老泪横。", 
    "rhythmic": "糖多令・唐多令"
  }, 
  {
    "author": "吴潜", 
    "content": "溪边屋。\n不浅不深团簇。\n野树平芜秋满目。\n有人闲意足。\n旋唤一尊。\n菱芡煮来新熟。\n归去来辞歌数曲。\n醉时无检束。", 
    "rhythmic": "谒金门"
  }, 
  {
    "author": "吴潜", 
    "content": "东风恶。\n一片梅花吹落。\n独上小楼闲索。\n云垂天四角。\n春自於人如昨。\n人自於春难托。\n惆怅光阴虚过却。\n情怀无处著。", 
    "rhythmic": "谒金门"
  }, 
  {
    "author": "吴潜", 
    "content": "庭垂箔。\n数点杨花飞落。\n倚遍阑干人寂寞。\n闲铺棋一角。\n客里春寒偏觉。\n睡起春衫偏薄。\n想得故山猿共鹤。\n笑人身计错。", 
    "rhythmic": "谒金门"
  }, 
  {
    "author": "吴潜", 
    "content": "扁舟昨泊，危亭孤啸，目断闲云千里。\n前山急雨过溪来，尽洗却、人间暑气。\n暮鸦木末，落凫天际，都是一团秋意。\n痴儿呆女贺新凉，也不道、西风又起。", 
    "rhythmic": "鹊桥仙"
  }, 
  {
    "author": "吴潜", 
    "content": "柳初眠，花正好。\n又被雨催风恼。\n红满地，绿垂堤。\n杜鹃和恨啼。\n对残春，消永昼。\n乍暖乍寒时候。\n人独自，倚危楼。\n夕阳多少愁。", 
    "rhythmic": "更漏子"
  }, 
  {
    "author": "吴潜", 
    "content": "天涯芳草迷征路。\n还又是、匆匆春去。\n乌兔里光阴，莺燕边情绪。", 
    "rhythmic": "海棠春"
  }, 
  {
    "author": "吴潜", 
    "content": "春事到西湖，处处梅花笑。\n抖擞长安车马尘，眼底青山好。\n身世两悠悠，岁月间中老。\n极目烟波万顷愁，此意谁知道。", 
    "rhythmic": "卜算子"
  }, 
  {
    "author": "吴潜", 
    "content": "苕水能清，更有人如水。\n秋水横边簇远山，相对盈盈里。\n溪上有鸳鸯，艇子频惊起。\n何似收归碧玉池，长在阑干底。", 
    "rhythmic": "卜算子"
  }, 
  {
    "author": "吴潜", 
    "content": "娇滴滴。\n婵娟影里赠横笛。\n曾横笛。\n一声肠断，一番愁织。\n隔墙频听无消息。\n龙吟海底难重觅。\n难重觅。\n梅花残了，杏花消得。", 
    "rhythmic": "忆秦娥"
  }, 
  {
    "author": "吴潜", 
    "content": "要相逢。\n恰相逢。\n画舫朱帘脉脉中。\n霎时烟霭重。\n怨东风。\n笑东风。\n落花飞絮两无踪。\n分付与眉峰。", 
    "rhythmic": "长相思"
  }, 
  {
    "author": "吴潜", 
    "content": "燕高飞。\n燕低飞。\n正是黄梅青杏时。\n榴花开数枝。\n梦归期。\n数归期。\n想见画楼天四垂。\n有人攒黛眉。", 
    "rhythmic": "长相思"
  }, 
  {
    "author": "吴潜", 
    "content": "上帘钩。\n下帘钩。\n夜半天街灯火收。\n有人曾倚楼。\n思悠悠。\n恨悠悠。\n只有西湖明月秋。\n知人如许悠。", 
    "rhythmic": "长相思"
  }, 
  {
    "author": "吴潜", 
    "content": "衬步花茵，穿帘柳絮，堆地榆钱。\n乍暖仍寒，欲晴还雨，春事都圆。\n午窗睡起厌厌。\n屋角外、初啼杜鹃。\n百种凄凉，几般烦恼，没个人怜。", 
    "rhythmic": "柳梢青"
  }, 
  {
    "author": "吴潜", 
    "content": "断续残红，翩飞去鸟，别岸孤村。\n傍水楼台，满城钟鼓，又是黄昏。\n悠悠岁月如奔。\n正目断、边尘塞云。\n两鬓秋风，百年人事，无限消魂。", 
    "rhythmic": "柳梢青"
  }, 
  {
    "author": "吴潜", 
    "content": "软风轻霭弄晴晖。\n鹁鸠相应啼。\n画堂人静画帘垂。\n阑干独倚时。\n闲拾句，困寻棋。\n沈吟心是非。\n荼シ开遍柳花飞。\n惜春春不知。", 
    "rhythmic": "阮郎归"
  }, 
  {
    "author": "吴潜", 
    "content": "几回相见见还休。\n说著泪双流。\n又听画角呜咽，都和作、一团愁。\n云似絮，月如钩。\n忆凭楼。\n蕙兰情性，梅竹精神，长在心头。", 
    "rhythmic": "诉衷情"
  }, 
  {
    "author": "吴潜", 
    "content": "云收雾辟。\n万里天空碧。\n舟过蛾眉亭下，景似旧、人非昔。\n年事如梭掷。", 
    "rhythmic": "霜天晓角"
  }, 
  {
    "author": "吴潜", 
    "content": "禁鼓三敲，参旗初挂阑干角。\n浅屏疏箔。\n夜气侵已薄。\n乃吴歌，艇子当溪泊。\n休休莫。\n五湖烟浪，不是鸱夷错。", 
    "rhythmic": "点绛唇"
  }, 
  {
    "author": "吴潜", 
    "content": "野树梅花香似扑。\n小径穿幽，乐意天然足。\n回首人间名利局。\n大都一觉黄粱熟。\n别墅谁家屏簇簇。\n绮户疏窗，尚有藏春屋。\n镜断钗分何处续。\n伤心芳草庭前绿。", 
    "rhythmic": "蝶恋花"
  }, 
  {
    "author": "吴潜", 
    "content": "客枕梦回闻二鼓。\n冷落青灯，点滴空阶雨。\n一寸愁肠千万缕。\n更听切切寒蛩语。\n世事翻来还复去。\n造物儿戏，自古无凭据。\n利锁名缰空自苦。\n星星鬓影今如许。", 
    "rhythmic": "蝶恋花"
  }, 
  {
    "author": "吴潜", 
    "content": "百舌搬春春已透。\n长驿短亭芳草昼。\n家山肠断欲归人，风宿留。\n船津候。\n一夜朱颜烦恼瘦。\n不用寻思闲宇宙。\n倦鸟入林云返岫。\n小园自有四时花，铺锦绣。\n锺醇酎。\n尽胜累累悬印绶。", 
    "rhythmic": "天仙子"
  }, 
  {
    "author": "吴潜", 
    "content": "插遍门前杨柳。\n又是清明时候。\n岁月不饶人，鬓影星星知否。\n知否。\n知否。\n且尽一杯春酒。", 
    "rhythmic": "如梦令"
  }, 
  {
    "author": "吴潜", 
    "content": "昨日春衫初试。\n今日春寒犹。\n待得晚风收，独上危楼闲倚。\n闲倚。\n闲倚。\n目断半空烟水。", 
    "rhythmic": "如梦令"
  }, 
  {
    "author": "吴潜", 
    "content": "江上绿杨芳草。\n想见故园春好。\n一树海棠花，昨夜梦魂飞绕。\n惊晓。\n惊晓。\n窗外一声啼鸟。", 
    "rhythmic": "如梦令"
  }, 
  {
    "author": "吴潜", 
    "content": "楼外残阳将暮。\n江上孤帆何处。\n搔首立东风，又是少年情绪。\n凝伫。\n凝伫。\n一抹淡烟轻雾。", 
    "rhythmic": "如梦令"
  }, 
  {
    "author": "吴潜", 
    "content": "枝上蝶纷蜂闹。\n几树杏花残了。\n幽鸟亦多情，片片闲归芳草。\n休扫。\n休扫。\n管甚落英还好。", 
    "rhythmic": "如梦令"
  }, 
  {
    "author": "吴潜", 
    "content": "镇日春阴漠漠。\n新燕乍穿帘幕。\n睡起不胜情，闲拾瑞香花萼。\n寂寞。\n寂寞。\n没个人人如昨。", 
    "rhythmic": "如梦令"
  }, 
  {
    "author": "吴潜", 
    "content": "庭院深深春寂。\n还是他乡寒食。\n闲利与闲名，谩把光阴虚掷。\n虚掷。\n虚掷。\n知道几时归得。", 
    "rhythmic": "如梦令"
  }, 
  {
    "author": "吴潜", 
    "content": "闲向园林点检。\n又见小桃开遍。\n切莫便飘零，且为春光留恋。\n留恋。\n留恋。\n待我持杯深劝。", 
    "rhythmic": "如梦令"
  }, 
  {
    "author": "吴潜", 
    "content": "一饷园林绿就。\n柳外莺声初透。\n轻暖与轻寒，又是牡丹花候。\n花候。\n花候。\n岁岁年年人瘦。", 
    "rhythmic": "如梦令"
  }, 
  {
    "author": "吴潜", 
    "content": "雨过远山如洗。\n云散落霞如绮。\n嫩绿与残红，又是一般春意。\n春意。\n春意。\n只怕杜鹃催里。", 
    "rhythmic": "如梦令"
  }, 
  {
    "author": "吴潜", 
    "content": "家乡好，好处是三春。\n白白红红花面貌，丝丝袅袅柳腰身。\n锦绣底园林。\n行乐事，都付与闲人。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，好是夏初时。\n习习薰风回竹院，疏疏细雨洒荷漪。\n万绿结成帷。\n呼社友，长日共追随。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，好处是秋来。\n绿橘黄橙随市有，岩花篱菊逐时开。\n管与付尊。\n新筑就，别馆共闲台。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，好处是三冬。\n梨栗甘鲜输地客，鲂鳊肥美献溪翁。\n醉滴小漕红。\n识破了，不用计穷通。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，结屋在山椒。\n无事琴书为伴侣，有时风月可招邀。\n安乐更相饶。\n伸脚睡，一枕日头高。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，底事尚忘归。\n但我醉荣还避辱，从渠把是却成非。\n跳出世关机。\n将五十，老相已相催。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，一室白云中。\n时唤道人谈命蒂，也呼和尚说禅宗。\n孔佛老和同。\n淘汰尽，八面总玲珑。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，负郭有田园。\n蚕可充衣天赐予，耕能足食地周旋。\n骨肉尽团圆。\n旋五福，岁岁乐丰年。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，有底尚萦牵。\n马後乐听馀十载，眼前赤看也多年。\n滋味只如然。\n身外事，不用强探拈。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，好处是安居。\n无事不须干郡县，有馀但管济乡闾。\n及早了王租。\n随日力，也著几般书。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，无事挂心怀。\n早课畦丁劝种菜，晚科园户漫浇花。\n祗此是生涯。\n尘世里，扰扰正如麻。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，百事尽如如。\n渴饮饥餐都属我，倒横直立总由渠。\n更不要贪图。\n三径里，恰好小茅庐。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，不是撰虚名。\n世上盛衰常倚伏，天家日月也亏盈。\n退步是前程。\n且恁地，卷索了收绳。", 
    "rhythmic": "望江南・忆江南"
  }, 
  {
    "author": "吴潜", 
    "content": "家山好，凡事看来轻。\n一壑尽由侬，三才不欠你称停。\n有耳莫闲听。\n静地里，点检这平生。", 
    "rhythmic": "望江南・忆江南"
  }, 
  {
    "author": "吴潜", 
    "content": "家在敬亭东。\n老桧苍枫。\n浮生何必寄萍蓬。\n得似满庭芳一曲，美酒千锺。\n万事转头空。\n聚散匆匆。\n片帆稳挂晓来风。\n别後平安真信息，付与飞鸿。", 
    "rhythmic": "浪淘沙"
  }, 
  {
    "author": "吴潜", 
    "content": "长记去年时。\n雪满征衣。\n佳人携手画楼西。\n今日关山千里外，此恨谁知。\n想见绿窗低。\n依旧空闺。\n惜春还是惜花飞。\n纵有游蜂偷得去，争似帘帷。", 
    "rhythmic": "浪淘沙"
  }, 
  {
    "author": "吴潜", 
    "content": "溪上秋来晚更宜。\n夕阳西下处，碧云堆。\n谁家舟子采莲归。\n双白鹭，惊起背人飞。\n烟水渐凄迷。\n渔灯三数点，乍明时。", 
    "rhythmic": "小重山"
  }, 
  {
    "author": "吴潜", 
    "content": "小雨霏微如线。\n人在暮秋庭院。\n衣袂带轻寒。\n睡初残。\n脉脉此情何限。\n惆怅光阴偷换。\n身世两沈浮。\n泪空流。", 
    "rhythmic": "昭君怨"
  }, 
  {
    "author": "吴潜", 
    "content": "去岁牡丹时。\n几遍西湖把酒卮。\n一种姚黄偏韵雅，相宜。\n薄薄梳妆淡淡眉。\n回首绿杨堤。\n依旧黄鹂紫燕飞。\n人在天涯春在眼，凄迷。\n不比巫山尚有期。", 
    "rhythmic": "南乡子"
  }, 
  {
    "author": "吴潜", 
    "content": "美人一舸横秋水。\n冉冉烟波里。\n绿杨也解织离愁。\n故向东风摇曳、不能休。\n是非得失都休计。\n只有抽身是。\n橙黄蟹熟正当时。\n想见双溪风月、待人归。", 
    "rhythmic": "虞美人"
  }, 
  {
    "author": "吴潜", 
    "content": "谁家白面郎，画舫朱帘挂。\n十二列金钗，一局文楸罢。\n歌舞不知休，醉倒荷花下。\n归棹踏烟波，灯火芜城夜。", 
    "rhythmic": "生查子"
  }, 
  {
    "author": "吴潜", 
    "content": "惨惨凄凄秋渐紧，风雨更潇潇。\n强把炉薰寄寂寥。\n无语立亭皋。\n客路十年成底事，水国更停桡。", 
    "rhythmic": "武陵春"
  }, 
  {
    "author": "吴潜", 
    "content": "小亭徙倚，慢一步、立秋千影。\n渐夕照林梢，晚风池上，缉缉轻寒嫩冷。\n又是将他春，酿一种、花愁花病。\n空客鬓岁迁，征衫人老，倚楼看镜。\n还省。\n故园多少，紫殷红凝。\n窗外晓莺啼，抚墙金缕，烟柳慵眠乍醒。", 
    "rhythmic": "二郎神"
  }, 
  {
    "author": "吴潜", 
    "content": "为问人生，□要足、何时是足。\n这个底、蜗名蝇利，但添拘束。\n便使积官居鼎鼎，假饶累富堆金玉。\n似浮埃、抹电转头空，休迷局。\n分已定，心能服。\n宛句畔，昭亭曲。\n有水多於竹，竹多於屋。\n闲看白云归岫去，静观倦鸟投林宿。\n那借来、拍板与门槌，休掀扑。", 
    "rhythmic": "满江红"
  }, 
  {
    "author": "吴潜", 
    "content": "小亭山半枕。\n又一番园林，春事整整。\n微阴护轻冷。\n早蜂狂蝶浪，褪黄消粉。\n阑干日永。\n数花飞、残崖断井。\n仗何人、说与东风，莫把老红吹尽。\n休省。\n烟江云嶂，楚尾吴头，自来多景。\n愁高怅远。\n身世事，但难准。\n况禁他，东兔西乌相逐，古古今今不问。\n算鸱夷、办却扁舟，个中杀稳。", 
    "rhythmic": "瑞鹤仙"
  }, 
  {
    "author": "吴潜", 
    "content": "一笑春无语。\n但园林、阴阴绿树，老红三数。\n底事东风犹自妒，片片狂飞乱舞。\n便燕懒、莺残初起。\n芍药荼シ还又是，仗何人、说与司花女。\n将岁月，浪如许。\n悠悠倦客停江渚。\n寄扁舟、浮云荡月，棹烟帆雨。\n留得闲言闲语在，可是卿卿记取。\n待尽把、愁肠说与。\n泛梗浮萍无定准，怕吴鳞、楚雁成离阻。\n歌未了，恨如缕。", 
    "rhythmic": "贺新郎"
  }, 
  {
    "author": "吴潜", 
    "content": "每怀天下士，要与共艰危。\n谁知暗里摸索，得此世间奇。\n却笑当年坡老，过眼翻迷五色，遇合古难之。\n访我鸳湖上，真足慰心期。\n醉谈兵，愁论世，夜阑时。\n自怜磊块，近来鬓底两三丝。\n目送云帆西去，肠断风尘北起，老泪欲垂垂。\n骐骥思长坂，好鸟择高枝。", 
    "rhythmic": "水调歌头"
  }, 
  {
    "author": "吴潜", 
    "content": "十年三过苏台路。\n还又是、匆匆去。\n迅景流光容易度。\n鹭洲鸥渚，苇汀芦岸，总是消魂处。\n苍烟欲合斜阳暮。\n付与愁人砌愁句。", 
    "rhythmic": "青玉案"
  }, 
  {
    "author": "吴潜", 
    "content": "榆塞脱忧责，兰径遂游嬉。\n吾年逾六望七，休退已称迟。\n日日登山临水，夜夜早眠晏起，岂得不便宜。\n有酒数杯酒，无事一枰棋。\n休更□，世途恶，宦久羁。\n□深林密，去路人物两忘机。\n昨日既盟鸥鹭，今日又盟猿鹤，终久以为期。\n蜀魄不知我，犹道不如归。", 
    "rhythmic": "水调歌头"
  }, 
  {
    "author": "吴潜", 
    "content": "有客抱幽独，高立万人头。\n东湖千顷烟雨，占断几春秋。\n自有茂林修竹，不用买花沽酒，此乐若为酬。\n秋到天空阔，浩气与云浮。\n叹吾曹，缘五斗，尚迟留。\n练江亭下，长忆闲了钓鱼舟。\n矧更飘摇身世，又更奔腾岁月，辛苦复何求。\n咫尺桃源隔，他日拟重游。", 
    "rhythmic": "水调歌头"
  }, 
  {
    "author": "吴潜", 
    "content": "唤出山来，把鸥鹭、盟言轻食。\n依旧是、江涛如许，雨帆烟笛。\n歌罢莫愁檀板缓，杯倾白堕琼酥滴。\n但惊心、十六载重来，征埃客。\n秋风鬓，应非昔。\n夜雨约，聊相觅。\n叹主恩未报，无多来日。\n故国千年龙虎势，神州万里鼯迹。\n笑谢儿、出手便呼卢，掷。", 
    "rhythmic": "满江红"
  }, 
  {
    "author": "吴潜", 
    "content": "玛瑙冈头，左酾酒、右持螯食。\n怀旧处，磨东冶剑，弄清溪笛。\n望里尚嫌山是障，醉中要卷江无滴。\n这一堆、心事总成灰，苍波客。\n叹俯仰，成今昔。\n愁易揽，欢难觅。\n正平芜远树，落霞残日。\n自笑频招猿鹤怨，相期早混渔樵迹。\n把是非、得失与荣枯，虚空掷。", 
    "rhythmic": "满江红"
  }, 
  {
    "author": "吴潜", 
    "content": "夜雨三更，有人枕，晓檐报晴。\n算顽云痴雾，不难扫荡，青天白日，元自分明。\n权植油幢，聊张皂纛，坐听前驺鼓角鸣。\n君休诧，岂宣申南翰，成旦东征。\n鸿冥。\n哽噎秋声。\n正万里榆关未罢兵。\n幸扬州上督，为吾石友，荆州元帅，是我梅兄。\n约束鲸鲵，奠安鼠，更使夷海晏清。\n连宵看，怕天狼隐耀，太白沈枪。", 
    "rhythmic": "沁园春"
  }, 
  {
    "author": "吴潜", 
    "content": "笑指颓龄，循环雌甲，卦数已圆。\n叹蜀公高洁，休官去岁，温公耆旧，入社今年。\n底事崎岖，苍颜白发，犹拥貔貅护海。\n君恩重，算何能报国，未许归田。\n遥怜。\n宛居山前。\n正水涨溪肥系钓船。\n纵葵榴花闹，菖蒲酒美，都成客里，争似家边。\n寄语儿曹，若为翁寿，只把鸥盟更要坚。\n翁还祝，愿枪日静，云连。", 
    "rhythmic": "沁园春"
  }, 
  {
    "author": "吴潜", 
    "content": "二十年前，君王东顾，诏牧此州。\n念昔时豪杰，犹难辟阖，如金老大，却更迟留。\n四载相望，三春又半，邂逅劭农得纵游。\n田畴事，是桑条正长，麦含初抽。\n悠悠。\n身世何求。\n算七十迎头合罢休。\n谩绕堤旌纛，牵连棹，喧天鼓吹，断送龙舟。\n翠层边，碧云堆处，一担担来天外愁。\n如何好，且同斟绿醑，自课清讴。", 
    "rhythmic": "沁园春"
  }, 
  {
    "author": "吴潜", 
    "content": "晚风微动，净扫天地，云裾霞绮。\n将海外、银蟾推上，相映华灯辉万砌。\n看舞队、向梅梢然昼，丹焰玲珑玉蕊。\n渐陆地、金莲吐遍，恰似楼台临水。\n老子欢意随人意。\n引红裙、钗宝钿翠。\n穿夜市、珠筵玳席。\n多少吴讴联越吹。\n绣幕卷、散缤纷香雾，笼定团圆锦里。\n认一点、星球挂也，士女桃源洞里。\n闻说旧日京华，般百戏、灯棚如履。\n待端门排宴，三五传宣禁侍。", 
    "rhythmic": "宝鼎现"
  }, 
  {
    "author": "吴潜", 
    "content": "绮毂团成，珠玑搦就，极目灯火楼台。\n七子八仙三教，耍队相挨。\n管箫笙簧相间斗，远如声韵碧霄来。\n环千炬，宝栅绛纱，云球雾衮交加。\n千里人笑乐，游妓合、脂尘香霭笼街。\n尽道今宵节物，天与安排。", 
    "rhythmic": "昼锦堂"
  }, 
  {
    "author": "吴潜", 
    "content": "未是全衰暮。\n但相思、昭亭数曲，水村烟墅。\n只比儿儿额上寿，尚有时光如许。\n况坎子、常交离午。\n须信火龙能陆战，更驱他、水虎蟠沧浦。\n顶，时飞度。\n东皇蓦向遇。\n道如今、金阶玉陛，待卿阔步。\n犹恐荆人攀恋切，未放征帆高举。\n怕公去、狐狸嗥舞。\n江汉一时谁作者，想声声、赞祝明良聚。\n天下久，望霖雨。", 
    "rhythmic": "贺新郎"
  }, 
  {
    "author": "吴潜", 
    "content": "拍手阑干外。\n想回头、人非物是，不知何世。\n万事情知都是梦，聊复推迁梦里。\n也幻出、云山烟水。\n白白红红虽褪尽，尽倡条、浪蕊皆春意。\n时可醉，醉扶起。\n瀛洲旧说神仙地。\n奈江南、猿啼鹤泪，怨怀如此。\n三五阿婆涂抹遍，多少残樱剩李。\n又过雨、亭皋初霁。\n惭愧故人相问讯，但一回、一见苍颜耳。\n谁念我，鹪鹩志。", 
    "rhythmic": "贺新郎"
  }, 
  {
    "author": "吴潜", 
    "content": "宇宙原无外。\n问当年、渠缘底事，强逃人世。\n争似刘郎栽种後，长恁玄都观里。\n何用羡、武陵溪水。\n一见桃花还一笑，领春工、千古无穷意。\n儿女恨，且收起。\n洞中空阔多闲地。\n但人间、羊肠九折，未能知此。\n我已衰翁君渐老，那复颠张醉李。\n看翻覆、雨阴风霁。\n捱得清和时候了，舣扁舟、只待归来耳。\n惟处静，解吾志。", 
    "rhythmic": "贺新郎"
  }, 
  {
    "author": "吴潜", 
    "content": "了却儿痴外。\n撰园林、亭台馆榭，谩当吾世。\n红朱桥相映带，人在百花丛里。\n更依约、垂杨衬水。\n桧柏芙蓉橙桂菊，也还须、收拾秋冬意。\n闲坐久，忽惊起。\n繁华寂寞千年地。\n便渊明、桃源记在，几人知此。\n双手上还银菟印，趁得东风行李。\n看岭、鄞江澄霁。\n从此归欤无一欠，但君恩、天大难酬耳。\n嗟倦鸟，投林志。", 
    "rhythmic": "贺新郎"
  }, 
  {
    "author": "吴潜", 
    "content": "雪鬓难重绿。\n但け然、黄庭境界，抱藏龟六。\n也向无何乡里去，白堕舟边漾渌。\n算种种、尘缘都足。\n争那名缰犹系绊，尽辜他、猿鹤双溪曲。\n时又夏，暑将溽。\n虚舟飘瓦何烦。\n奈羊肠、千歧万折，近来纯熟。\n怅望老仙烟水外，惟把江云送目。\n想裴墅、碧梧金竹。\n安得结庐相近傍，买闲田、数亩躬耕筑。\n已梦断，大槐国。", 
    "rhythmic": "贺新郎"
  }, 
  {
    "author": "吴潜", 
    "content": "燕子呢喃语。\n小园林、残红剩紫，已无三数。\n绿叶青枝成步障，空有蜂旋蝶舞。\n又宝扇、轻摇初暑。\n芳沼拳荷舒展尽，便回头、乱拥宫妆女。\n惊岁月，能多许。\n家山占断凫鸥渚。\n最相宜、岚烟水月，雾云霏雨。\n三岛十洲虽铁铸，难把归舟系取。\n且放我、渔樵为与。\n从此细斟昌酒，况神仙洞府无邀阻。\n何待结，长生缕。", 
    "rhythmic": "贺新郎"
  }, 
  {
    "author": "吴潜", 
    "content": "碧沼横梅屋。\n水平堤、双双翠羽，引雏偷浴。\n倚户无人深院静，犹忆棋敲嫩玉。\n还又是、朱樱初熟。\n手绾提炉香一炷，黯消魂、伫立阑干曲。\n闲转步，数修竹。\n新来有个眉峰蹙。\n自王姚、后魏都褪，只成愁独。\n凤带鸾钗宫样巧，争奈腰圈倦束。\n谩困倚、云鬟堆绿。\n淡月帘栊黄昏後，把灯花、印约休轻触。\n花烬落，泪珠簌。", 
    "rhythmic": "贺新郎"
  }, 
  {
    "author": "吴潜", 
    "content": "宝扇驱纤暑。\n又凄凉、蒲觞菰忝，异乡重午。\n巧索从来无人系，惟对榴花自语。\n也何用、讴秦舞楚。\n生愧孟尝搀一日，叹三千、客汗挥成雨。\n如伯始，谩台傅。\n循环浩劫无终古。\n但坤牛、乾马抽换，是长生谱。\n安得笺天天便许，归炼金翁木父。\n问海运、争如穴处。\n一笑流行还坎止，算陈陈、往事俱灰土。\n南墅鹤，想思主。", 
    "rhythmic": "贺新郎"
  }, 
  {
    "author": "吴潜", 
    "content": "晓霜一色。\n正恁时陇上，征人横笛。\n驿史不来，借问孤芳为谁折。\n休说和羹未晚，都付与、逋仙吟笔。\n算只是，野店疏篱，樵子共争席。\n寒圃，众籁寂。\n想暗里度香，万斛堆积。\n恼他鼻观，巡索还无最堪忆。\n萼绿堂前一笑，封老干、苔青莓碧。\n春漏也，应念我、要归未得。", 
    "rhythmic": "暗香"
  }, 
  {
    "author": "吴潜", 
    "content": "佳人步玉。\n待月来弄影，天挂参宿。\n冷透屏帏，清入肌肤，风敲又听檐竹。\n前村不管深雪闭，犹自绕、枝南枝北。\n算平生、此段幽奇，占压百花曾独。\n闲想罗浮旧恨，有人正醉里，姝翠蛾绿。\n梦断魂惊，几许清凉，却是千林梅屋。\n鸡声野渡溪桥滑，又角引、戌楼悲曲。\n怎得知、清足亭边，自在杖藜巾幅。", 
    "rhythmic": "疏影"
  }, 
  {
    "author": "吴潜", 
    "content": "雪来比色。\n对澹然一笑，休喧笙笛。\n莫怪广平，铁石心肠为伊折。\n偏是三花两蕊，消万古、才人骚笔。\n尚记得，醉卧东园，天幕地为席。\n回首，往事寂。\n正雨暗雾昏，万种愁积。\n锦江路悄，媒聘音沈两空忆。\n终是茅檐竹户，难指望、凌烟金碧。\n憔悴了、羌管里，怨谁始得。", 
    "rhythmic": "暗香"
  }, 
  {
    "author": "吴潜", 
    "content": "寒梢砌玉。\n把胆瓶顿了，相伴孤宿。\n寂寞幽窗，筛影横斜，宜松更自宜竹。\n残更蝶梦知何处，□只在、昭亭山北。\n问平生、雪压霜欺，得似老枝擎独。\n何事胭脂点染，认桃与辨杏，枝叶青绿。\n莫是冰姿，改换红妆，要近金门朱屋。\n繁华艳丽如飞电，但宛转、断歌零曲。\n且不如、藏白收香，旋学世间边幅。", 
    "rhythmic": "疏影"
  }, 
  {
    "author": "吴潜", 
    "content": "澹然绝色。\n记故园月下，吹残龙笛。\n怅望楚云，日日归心大刀折。\n犹怕冰条冷蕊，轻点污、丹青凡笔。\n可怪底，屈子离骚，兰蕙独前席。\n院宇，深更寂。\n正目断古邗，暮霭凝积。\n何郎旧梦，四十馀年尚能忆。\n须索梅兄一笑，但矫首、层霄空碧。\n春在手、人在远，倩谁寄得。", 
    "rhythmic": "暗香"
  }, 
  {
    "author": "吴潜", 
    "content": "嗤琼笑玉。\n向画堂可肯，风露边宿。\n耐冻禁寒，便瘦宜枯，前生莫是孤竹。\n从来不上春工谱，梦不到、沈香亭北。\n算只消、澹影疏香，伴个幽栖人独。\n莫待痴蜂呆蝶，倩青女捺住，多少红绿。\n落雁寒芦，翠鸟冰枝，近傍三间茅屋。\n□□□□□□□，□□□、□□□□。\n想这般，夷旷襟怀，渺视乾员坤幅。", 
    "rhythmic": "疏影"
  }, 
  {
    "author": "吴潜", 
    "content": "九垓共色。\n想洛滨剑客，吹呼长笛。\n豸老松，别树平欺烂柯折。\n应是千官鹤舞，腾贺表、谁家椽笔。\n赐宴也，内劝宣来，真个是瑶席。\n休怪，巷陌寂。\n有一种可人，扫了还积。\n悲饥闭户，僵卧袁安我偏忆。\n凝望天童列嶂，谁大胆、偷藏遥碧。\n待问讯、清友看，怕难认得。", 
    "rhythmic": "暗香"
  }, 
  {
    "author": "吴潜", 
    "content": "千门委玉。\n是个人富贵，才隔今宿。\n冒栋摧檐，都未商量，呼童且伴庭竹。\n千蹊万径行踪灭，渺不认、溪南溪北。\n问白鸥，此际谁来，短艇钓鱼翁独。\n偏爱山茶雪里，放红艳数朵，衣素裳绿。\n兽炭金炉，羔酒金锺，正好笙歌华屋。\n敲冰煮茗风流衬，念不到、有人洄曲。\n但老农、欢笑相呼，麦被喜添全幅。", 
    "rhythmic": "疏影"
  }, 
  {
    "author": "吴潜", 
    "content": "十洲三岛蓬壶，是花锦、一团装就。\n轻车细辇，绮罗香里，夜光如昼。\n朱户笙箫，画楼帘幕，有人回首。\n想金莲灿烂，星球缥缈，那风景、年时旧。\n应念白头太守。\n怎红旗、六街穿透。\n铺排玳席，追陪珠履，且酾春酎。\n楚舞秦讴，半慵莺舌，叠翻鸳袖。\n把千门喜色，万家和气，祝君王寿。", 
    "rhythmic": "水龙吟"
  }, 
  {
    "author": "吴潜", 
    "content": "和气熏来，这般光景，管无风雨。\n画栋朱甍，锦坊绣巷，娘子将嫫母。\n星球高挂，灯楼趱出，良夜正消增五。\n遨头事，牙旗铁马，且还那时鄞府。\n甘泉见说，捷书频奏，渐次不烦颦鼓。\n双凤云间，六鳌海上，祝赞齐手舞。\n三呼声里，君王万寿，岁岁传柑笑语。\n便都把，升平旧曲，腔儿旋补。", 
    "rhythmic": "永遇乐"
  }, 
  {
    "author": "吴潜", 
    "content": "天上人间，这般光景，管无风雨。\n绣户珠帘，锦坊花巷，戏队将嫫母。\n月扇团圆，星球灿烂，路偏市三街五。\n升平事，牙旗铁马，且还旧家藩府。\n三垂见说，凯歌频奏，渐次不烦颦鼓。\n双凤云间，六鳌尘外，想间都人欢舞。\n火城春近，金莲地市，消夜果边曾语。\n如今但，梅花纸帐，睡魔欠补。", 
    "rhythmic": "永遇乐"
  }, 
  {
    "author": "吴潜", 
    "content": "祝告天公，放灯时节，且收今雨。\n万户今门，六街三市，绽水晶云母。\n香车宝马，珠帘翠幕，不怕禁更敲五。\n霓裳曲，惊回好梦，误游紫宫朱府。\n沈思旧日京华，风景逗晓，犹听戏鼓。\n分镜圆时，断钗合处，倩笑歌与舞。\n如今闲院，蜂残蛾褪，消夜果边自语。\n亏人，梅花纸帐，权将睡补。", 
    "rhythmic": "永遇乐"
  }, 
  {
    "author": "吴潜", 
    "content": "兰桡环城数叠。\n雾雨侵帘箔。\n翠竹交苍树，幽鸟声声如答。\n苇岸游绿鸭。\n暮山合。\n天际浓云罨，水周币。\n提携一醉，浊贤清圣欢洽。\n瀛洲美景，尽道东南都压。\n今日愁颜回笑颊。", 
    "rhythmic": "隔浦莲・隔浦莲近拍"
  }, 
  {
    "author": "吴潜", 
    "content": "扇荷偷换羽葆。\n院宇人声窈。\n独步亭皋下，阑干并、栖幽鸟。\n新雨抽嫩草。\n檐花闹。\n一片萍铺沼。\n燕雏小。\n书空底事，那堪手版持倒。\n今来古往，几见北邙人晓。\n乡号无何但日到。", 
    "rhythmic": "隔浦莲・隔浦莲近拍"
  }, 
  {
    "author": "吴潜", 
    "content": "小队旌旗出，画倚嵩竹。\n青秧白水无际，中有一犁耕。\n听得田翁相语，今岁时年恰好，眨眼是秋成。\n老守何能解，持此报皇明。\n望家山，千里外，楚云平。\n良田二顷，非村非郭枕柴局。\n况有檐林香透，更有杨堤阴合，魂梦每宵征。\n巴得西风起，吾亦文前程。", 
    "rhythmic": "水调歌头"
  }, 
  {
    "author": "吴潜", 
    "content": "老圃无关锁，放客意中行。\n颇欣天地开阔，烟钓与云耕。\n荷长亭亭翠盖，竹长森森翠葆，景致闹装成。\n几树榴花发，映水色偏明。\n绮楼空，金屋静，恨难平。\n鼓笙潇笛，谁怜冷落暗尘局。\n回首百年人事，转眼几番今古，日迈月俱征。\n且尽一杯酒，退步是前程。", 
    "rhythmic": "水调歌头"
  }, 
  {
    "author": "吴潜", 
    "content": "过了中秋後，今夜月方佳。\n看来前夜圆满，才自阙些些。\n扫尽乌云黑雾，放出青霄碧落，恰似我情怀。\n把酒自斟酌，脱落到形骸。\n问渠侬，分玉镜，断金钗。\n少年心事，不知容易鬓边华。\n千古天同此月，千古人同此兴，不是旋安排。\n安得高飞去，长以月为家。", 
    "rhythmic": "水调歌头"
  }, 
  {
    "author": "吴潜", 
    "content": "重九先三日，领客上危楼。\n满城风雨都住，天亦相邀头。\n右手持杯满泛，左手持螯大嚼，萸菊互相酬。\n徒倚阑干角，一笑与云浮。\n望平畴，千万顷，稻粱收。\n江澄海晏无事，赢得小迟留。\n但恨流光抹电，假似年华七十，只有六番秋。\n戏马台休问，破帽已飕飕。", 
    "rhythmic": "水调歌头"
  }, 
  {
    "author": "吴潜", 
    "content": "天宇正高爽，更蹑最高楼。\n长风为我驱驾，极目海山头。\n不用牛山孟浩，不用齐山杜牧，人景自堪酬。\n举酒酹空阔，汗漫与为游。\n拈黄花，怜白首，恨难收。\n颓龄使汝能制，何待更封留。\n眼底朱甍画栋，往往人非物是，蟋蟀自鸣秋。\n万里一搔首，无处著萧飕。", 
    "rhythmic": "水调歌头"
  }, 
  {
    "author": "吴潜", 
    "content": "屯结海云阵，奋击藉雷公。\n忽然天宇轩豁，杲日正当空。\n照出榴花丹艳，映出栀花玉色，生意与人同。\n闭纵一翻手，造化不言功。\n想平畴，禾，黍芄芄。\n老农拍手相问，相劳笑声中。\n办取黄鸡白酒，演了山歌村舞，等得庆年丰。\n此际莼鲈客，倚楫待西风。", 
    "rhythmic": "水调歌头"
  }, 
  {
    "author": "吴潜", 
    "content": "古稀近也，是六十五翁生日。\n恰就得端阳，艾人当户，朱笔书符大吉。\n卦气周来从新起，怕白发、苍颜难必。\n随见定性缘，餐饥眠困，喜无秋唧。\n盈溢。\n书生做到，能高官秩。\n况碌碌儿曹，望郎明郡，叨冒差除不一。", 
    "rhythmic": "二郎神"
  }, 
  {
    "author": "吴潜", 
    "content": "近时厌雨，喜午日、放开天日。\n不用辟兵符，从今去也，管定千祥万吉。\n已报甘泉新捷到，况更是、年丰堪必。\n任景物换来，蛙鸣蝉噪，耳边唧。\n洋溢。\n尽教愿乞，兵厨闲秩。\n看恰好圆池，随宜亭榭，人道瀛洲压一。", 
    "rhythmic": "二郎神"
  }, 
  {
    "author": "吴潜", 
    "content": "众绿亭前，都是郁葱佳气。\n越姬吴媛，粲珠钿翠珥。\n红消粉褪，几许粗桃凡李。\n连珠宝炬，两行缇骑。\n自笑衰翁，又行春锦绣里。\n禁肴宫酝，记当年宣赐。", 
    "rhythmic": "传言玉女"
  }, 
  {
    "author": "吴潜", 
    "content": "芳景无多，又还是、乱红飞坠。\n空怅望、昭亭深处，家山桃李。\n柳眼花心都脱换，蜂须蝶翅难沾缀。\n谩相携、一笑竞良辰，春醪美。\n金兽艺，香风细。\n金凤拍，歌云腻。\n尽秦箫燕管，但逢场尔。\n只恐思乡情味恶，怎禁寒食清明里。\n问此翁、不止四宜休，翁归未。", 
    "rhythmic": "满江红"
  }, 
  {
    "author": "吴潜", 
    "content": "聊把芳尊，殷勤勤、斜阳休坠。\n吾老矣，难从仙客，采丹丘李。\n且趁风光一百五，园林尚有残红缀。\n更忉忉、百舌对般春，生能美。\n鸾钗绊，游丝细。\n鸳袖惹，香尘腻。\n想吴姬越女，踏青才尔。\n争似江南樗枥社，俚歌声拂行云里。\n又枝头、梅子正酸时，莺知未。", 
    "rhythmic": "满江红"
  }, 
  {
    "author": "吴潜", 
    "content": "楼观峥嵘，浑疑是、天风吹坠。\n金屋窈，几时曾贮，粗桃凡李。\n镜断钗分人去後，画阑文砌苍苔缀。\n想当年、日日醉芳丛，侯鲭美。\n春水涨，鳞鳞细。\n春草暗，茸茸腻。\n算留连光景，古犹今尔。\n椿菌鸠鹏休较计，倚空一笑东风里。\n喜知时、好雨夜来稠，秧青未。", 
    "rhythmic": "满江红"
  }, 
  {
    "author": "吴潜", 
    "content": "一笑相携，且休管、兔升乌坠。\n那更是，可人宾客，未饶崔李。\n金叵罗中莹，玉玲珑畔歌珠缀。\n望湖光、一片浸韶光，真双美。\n云絮襞，能纤细。\n云彩聚，能黏腻。\n料出山归岫，等闲间尔。\n碧风流人去後，石窗景物春深里。\n算邯郸、客梦几惊残，炊犹未。", 
    "rhythmic": "满江红"
  }, 
  {
    "author": "吴潜", 
    "content": "问海棠花，谁留恋、未教飘坠。\n真个好，一般标格，聘梅奴李。\n怯冷拟将苏幕护，怕惊莫把金铃缀。\n望铜梁、玉垒正春深，花空美。\n非粉饰，肌肤细。\n非涂泽，胭脂腻。\n恐人间天上，少其伦尔。\n西子颦收初雨後，太真浴罢微暄里。\n又明朝、杨柳插清明，鹃归未。", 
    "rhythmic": "满江红"
  }, 
  {
    "author": "吴潜", 
    "content": "把手西园，有山色、波光相对。\n金马客，明朝飞棹，水肥帆驶。\n问我年华旬并七，异乡时景春巴二。\n最堪怜、游子送行人，垂杨外。\n聊小小，旌旗队。\n聊且且，笙歌载。\n正冥烟雨，许多情态。\n南北枝头犹点缀，东西玉畔休辞避。\n待莼鲈、归思动西风，相携未。", 
    "rhythmic": "满江红"
  }, 
  {
    "author": "吴潜", 
    "content": "斫却凡柯，放岩桂、出些头地。\n从此去，引风披露，畅条昌蕊。\n待得清香千万斛，且饶老子为知己。\n趁今宵、新月驾空来，浮觞里。\n刘安笑，淹留耳。\n吴猛约，何时是。\n想故山深处，翠垂金缀。\n须信人生归去好，他乡未必江山美。\n问钗头、十二意如何，非吾事。", 
    "rhythmic": "满江红"
  }, 
  {
    "author": "吴潜", 
    "content": "试问平生，几番见、中秋明月。\n今老矣，一年紧似，一年时节。\n底事层阴生障碍，不教玉界冰壶彻。\n莫垣娥、嫌此白头翁，心肠别。\n风动处，浮云揭。\n云绽处，清光泄。\n倩何人扫荡，大家澄澈。\n且掉悲欢离合事，相逢只怕尊中竭。\n放儿童、今夜上清霄，探蟾穴。", 
    "rhythmic": "满江红"
  }, 
  {
    "author": "吴潜", 
    "content": "丹桂重开，向此际、十分香足。\n最好处，云为幕护，雨为膏沐。\n树杪层层如宝盖，枝头点点犹金粟。\n算人间、天上更无花，风流独。\n玉坛畔，仙娥簇。\n玉梁上，仙翁掬。\n叹吾今老矣，两难追逐。\n休把淹留成感慨，时间赏玩时闲福。\n怕今宵、芳景便凋零，高烧烛。", 
    "rhythmic": "满江红"
  }, 
  {
    "author": "吴潜", 
    "content": "岁岁重阳，何曾是、两般时景。\n人自有、悲欢离合，晦明朝暝。\n日月湖边来往艇，楼台水底参差影。\n又何妨、时暂狎沧波，轻鸥并。\n闲顿放，朱门静。\n新结裹，朱帘整。\n尽百年人事，移场换境。\n欲插黄花身已老，强倾绿醑心先醒。\n羡游鱼、有钓不能收，钩空饼。", 
    "rhythmic": "满江红"
  }, 
  {
    "author": "吴潜", 
    "content": "安晚堂前，梅开尽、都无留萼。\n依旧是、铁心老子，故情堪托。\n长恐寿阳脂粉污，肯教摩诘丹青摸。\n纵沈香、为榭彩为园，难安著。\n高节耸，清名邈。\n翻李俗，粗桃恶。\n但山矾行辈，可来参错。\n六出不妨添羽翼，百花岂愿当头角。\n尽暗香、疏影了平生，何其乐。", 
    "rhythmic": "满江红"
  }, 
  {
    "author": "吴潜", 
    "content": "犹记长安，共攀折、琼林仙萼。\n人已去，年年梅放，怨怀谁托。\n和靖吟魂应未醒，补之画手何能摸。\n更堪怜、老子此时来，愁难著。\n云昼晚，烟宵邈。\n春欲近，风偏恶。\n早阑干片片，飘零相错。\n邂逅聊拼花底醉，迟留莫管城头角。\n且起居、魏卫国夫人，闻安乐。", 
    "rhythmic": "满江红"
  }, 
  {
    "author": "吴潜", 
    "content": "问信江梅，渐推出、红苞绿萼。\n堪爱处，平生怀抱，岁寒为托。\n瘦骨皱皮犹老硬，孤标独韵难描摸。\n怕东君、压住等春来，鞭先著。\n止渴事，风烟邈。\n和羹事，风波恶。\n想翠禽啁哳，笑他都错。\n争似花开颓醉玉，月天更引霜天角。\n便一年、强作十年人，山中乐。", 
    "rhythmic": "满江红"
  }, 
  {
    "author": "吴潜", 
    "content": "寒食清明，叹人在、天涯海角。\n饶锦绣，十洲装就，只成离索。\n岁去已空莺燕侣，年来尽负鸥凫约。\n想南溪、溪水一篙深，孤舟泊。\n天向晚，东风恶。\n春向晚，花容薄。\n又荼縻架底，绿阴成幄。\n舴艋也闻钲鼓闹，秋千半当笙歌乐。\n问山公、倒载接无，都休却。", 
    "rhythmic": "满江红"
  }, 
  {
    "author": "吴潜", 
    "content": "钉残花，也随分、红红白白。\n缘底事，春才好处，又成轻别。\n芳草凄迷归路远，子规更叫黄昏月。\n倚阑干、触处是浓愁，凭谁说。\n我不厌，尊挈。\n君莫放，笙歌彻。\n自河南丞相，有兹宾客。\n一笑何曾千古换，半醺便觉乾坤窄。\n怕转头、天际望归舟，江山隔。", 
    "rhythmic": "满江红"
  }, 
  {
    "author": "吴潜", 
    "content": "午枕神游，晓鸡唱、城关偷度。\n俄顷里、笋舆伊轧，征夫前路。\n路入江南天地阔，黄云翠浪千千亩。\n有皤翁、三五喜相迎，邻田父。\n旋策杖，寻幽圃。\n旋挈，陈高俎。\n疑此身归去，朱陵丹府。\n布谷数声惊梦断，纱窗小阵梅黄雨。\n把人间、万事一般看，投芳醑。", 
    "rhythmic": "满江红"
  }, 
  {
    "author": "吴潜", 
    "content": "回首家园，竹多屋、水还多竹。\n那更是，千峰凝翠，一溪凝绿。\n多谢故人相问讯，奚奴步步收珠玉。\n叹暮林、飞鸟也知还，寻归宿。\n遍历了，岳与牧。\n享过了，官与禄。\n算平生万事，尽无不足。\n争奈乞身犹未可，只缘欠种清闲福。\n想瞿硎、仙子亦相思，山之。", 
    "rhythmic": "满江红"
  }, 
  {
    "author": "吴潜", 
    "content": "一般妙质，笑乐天、夸诧小蛮樊素。\n万炳参差罗翠扇，全队西方靓女。\n不假施朱，也非涂碧，所乐惟幽浦。\n神仙姑射，算来合共游处。\n一任冶妓姬，采莲歌里，尽是相思苦。\n花气荷馨清入骨，长傍银河东注。\n月澹风轻，雾烟细，忽洒霏微雨。\n此时心事，美人泽畔停伫。", 
    "rhythmic": "念奴娇"
  }, 
  {
    "author": "吴潜", 
    "content": "为嫌涂抹，向万红丛里，澹然疑素。\n非粉非酥能样别，只是凌波仙女。\n隋沼浓妆，汉池冶态，争似沧浪浦。\n净鸥洁鹭，有时飞到佳处。\n梦绕太华峰巅，与天一笑，不觉跻攀苦。\n十丈藕船游汗漫，何惜浮生孤注。\n午鼓惊回，依然尘世，扑簌疏窗雨。\n起来寂寞，倚阑一饷愁伫。", 
    "rhythmic": "念奴娇"
  }, 
  {
    "author": "吴潜", 
    "content": "白苹影里，向何人可话，平生心素。\n月魄冰魂凝结就，犹薄湘妃洛女。\n吴沼芙蓉，陈陂菡萏，散入玄珠浦。\n采花蜂蝶，雾深都忘归去。\n堪笑并蒂霞冠，双头酡脸，只为多情苦。\n空遣隔江游冶子，撩乱心飞目注。\n同出泥涂，独标玉质，不是曼陀雨。\n风清露冷，有人长自迟伫。", 
    "rhythmic": "念奴娇"
  }, 
  {
    "author": "吴潜", 
    "content": "天然皓质，想当年此种，来从太素。\n一点红尘都不染，罗列蟾宫玉女。\n色压林，香欺兰畹，肯向闻筝浦。\n灵龟千岁，有时游漾其处。\n应念社结庐山，翻嗤靖节，底事攒眉苦。\n纽叶为盘花当盏，有酒何妨频注。\n太液波边，昆明池上，岂必沾金雨。\n从教同辈，为他凝伫。", 
    "rhythmic": "念奴娇"
  }, 
  {
    "author": "吴潜", 
    "content": "午飙褪暑，向绿阴深处，引杯孤酌。\n啼鸟一声庭院悄，日影偷移朱箔。\n杏落金丸，荷抽碧筒，景物挨排却。\n虚檐长啸，世缘菌簟箨。\n休问雪藕丝蒲，佩兰钿艾，旧梦都高阁。\n惟有流莺当此际，舌弄笙簧如约。\n短棹双溪，么锄三径，归计犹谁托。\n料应猿鹤，近来都怨离索。", 
    "rhythmic": "念奴娇"
  }, 
  {
    "author": "吴潜", 
    "content": "向鄞江、面熟是薰风，吹燕麦凫葵。\n赖君王洪福，河清可晏，物阜人熙。\n想见搴帷使者，随处采声诗。\n羡高禽弋，离贴天飞。\n飞到苍云深处，便敛收毛羽，望暮林归。\n可以人不若，地挂征衣。", 
    "rhythmic": "八声甘州"
  }, 
  {
    "author": "吴潜", 
    "content": "老去最难禁，流光如水。\n甲子徒头试□指。\n年年生日，怕被旁人拈起。\n若攀儿额，颓龄犹未。\n方丈瀛洲，蓝溪碧。\n转眼鲈莼便秋意。\n君主定许，整顿江头行李。\n角巾归去也，休里第。", 
    "rhythmic": "感皇恩"
  }, 
  {
    "author": "吴潜", 
    "content": "纱窗晓。\n杜宇数声声悄。\n真个不如归去好。\n天涯人已老。\n欹枕欲眠还觉。\n犹有青灯残照。\n谩道惜花春起早。\n家山千里杳。", 
    "rhythmic": "谒金门"
  }, 
  {
    "author": "吴潜", 
    "content": "停画。\n天外水澄烟碧。\n莫看遨头人似织。\n今年都老色。\n最苦今朝离夕。\n未卜今年归日。\n生怕晚风消酒力。\n愁城难借一。", 
    "rhythmic": "谒金门"
  }, 
  {
    "author": "吴潜", 
    "content": "山客野。\n新把朝衔书写。\n应想江南樗枥下。\n踏歌鸡黍社。\n休问坤牛乾马。\n大率人生且且。\n聊唤玉人斟玉。\n莫辞沈醉也。", 
    "rhythmic": "谒金门"
  }, 
  {
    "author": "吴潜", 
    "content": "风韵彻。\n满架平平铺雪。\n贾女何郎盟共结。\n睡浓香更冽。\n春去悄怀怎说。\n却喜不闻蹄。\n月夜时来闲蹀。\n故园三载别。", 
    "rhythmic": "谒金门"
  }, 
  {
    "author": "吴潜", 
    "content": "庆赏元宵只愿情。\n天公每事秤能平。\n管教檐溜便收声。\n三市海巡那惜夜，九街社火亦争名。\n权将歌酒作工程。", 
    "rhythmic": "浣溪沙"
  }, 
  {
    "author": "吴潜", 
    "content": "春岸春风荻已芽。\n推排春事到芦花。\n只应推上鬓边华。\n投老未归真左计，久阴得霁且舒怀。\n红红白白有残葩。", 
    "rhythmic": "浣溪沙"
  }, 
  {
    "author": "吴潜", 
    "content": "海棠已绽牡丹芽。\n犹有东君向上花。\n不须惆怅怨春华。\n装缀园林新景物，推敲风月旧情怀。\n也饶浪蕊与浮葩。", 
    "rhythmic": "浣溪沙"
  }, 
  {
    "author": "吴潜", 
    "content": "正好江乡笋蕨芽。\n他乡却看担头花。\n只将蝶梦付南华。\n万事纷纭都入幻，一杯邂逅且忘怀。\n年年秋卉与春葩。", 
    "rhythmic": "浣溪沙"
  }, 
  {
    "author": "吴潜", 
    "content": "雨过池堂水长芽。\n放开晴日正宣花。\n十洲三岛撰繁华。\n水畔丽人唐客恨，山阴佳客晋人怀。\n可怜云蕊与风葩。", 
    "rhythmic": "浣溪沙"
  }, 
  {
    "author": "吴潜", 
    "content": "最好荼縻白间黄。\n消他蜂蝶采花忙。\n春残红粉厌梳妆。\n毕卓正思身夜瓮，刘章底用令秋霜。\n今宵帏枕十分香。", 
    "rhythmic": "浣溪沙"
  }, 
  {
    "author": "吴潜", 
    "content": "宫额新涂一半黄。\n蔷薇空自效颦忙。\n澹然风韵道家妆。\n可惜今宵无皓月，尚怜向晓有繁霜。\n何妨手拈一枝香。", 
    "rhythmic": "浣溪沙"
  }, 
  {
    "author": "吴潜", 
    "content": "海棠亭午沾疏雨。\n便一饷、胭脂尽吐。\n老去惜花心，相对花无语。\n羽书万里飞来处。", 
    "rhythmic": "海棠春"
  }, 
  {
    "author": "吴潜", 
    "content": "嫩晴还更宜轻雨。\n最好处、欲开未吐。\n一点聘梅心，千古凭谁语。\n脸霞晕锦娇人处。", 
    "rhythmic": "海棠春"
  }, 
  {
    "author": "吴潜", 
    "content": "苍龙夭矫停今雨。\n正不待、云吞雾吐。\n绝笑大夫松，今古闲言语。\n清光冷艳侵入处。", 
    "rhythmic": "海棠春"
  }, 
  {
    "author": "吴潜", 
    "content": "倚花傍月。\n花底歌声彻。\n最好月筛花影，花月浸、香奇绝。\n双溪秋月洁。", 
    "rhythmic": "霜天晓角"
  }, 
  {
    "author": "吴潜", 
    "content": "此花此月。\n一般风流彻。\n更好参横斗转，更漏断、人声绝。\n有谁秋共洁。", 
    "rhythmic": "霜天晓角"
  }, 
  {
    "author": "吴潜", 
    "content": "杯中吸月。\n桂树飞琼屑。\n莫道胡床老子，怕风露、向凄冽。\n回首云娥折。", 
    "rhythmic": "霜天晓角"
  }, 
  {
    "author": "吴潜", 
    "content": "为花问月。\n谁把金魂屑。\n犹有残英剩蕊，秋向老、香逾冽。\n且莫都攀折。", 
    "rhythmic": "霜天晓角"
  }, 
  {
    "author": "吴潜", 
    "content": "新词唱彻。\n字字珠玑屑。\n更有张颠草圣，何止是、成双绝。\n金粟如霏雪。", 
    "rhythmic": "霜天晓角"
  }, 
  {
    "author": "吴潜", 
    "content": "小山幽彻。\n遍地堆香雪。\n只恐今宵入梦，梦到处、魂孤绝。\n八公头已雪。", 
    "rhythmic": "霜天晓角"
  }, 
  {
    "author": "吴潜", 
    "content": "梅花一簇。\n花上千枝烛。\n照出靓妆姿态，看不足、咏不足。\n便欲和花宿。", 
    "rhythmic": "霜天晓角"
  }, 
  {
    "author": "吴潜", 
    "content": "秋凉佳月。\n扫尽轻衫热。\n便欲乘风归去，冰玉界、琼林阙。\n不须持寸铁。", 
    "rhythmic": "霜天晓角"
  }, 
  {
    "author": "吴潜", 
    "content": "举杯吸月。\n一洗烦襟热。\n想见摩诃池上，星斗转、挂银阙。\n金吾传漏铁。", 
    "rhythmic": "霜天晓角"
  }, 
  {
    "author": "吴潜", 
    "content": "澹白轻黄纯雅素。\n一段风流，欹枕疏窗户。\n夜半香魂飞欲去。\n伴他月里霓裳舞。\n消得留春春且住。\n不比杨花，轻作沾泥絮。\n况是成阴环幄处。\n不愁更被红窗妒。", 
    "rhythmic": "蝶恋花"
  }, 
  {
    "author": "吴潜", 
    "content": "春空一鸟落云干。\n只遣客心酸。\n勺药牡丹时候，午窗轻暖轻寒。", 
    "rhythmic": "朝中措"
  }, 
  {
    "author": "吴潜", 
    "content": "可人想见倚庭干。\n嚼句有甘酸。\n休问沈腰潘鬓，何妨岛瘦郊寒。", 
    "rhythmic": "朝中措"
  }, 
  {
    "author": "吴潜", 
    "content": "杨花撩乱与云干。\n春事可悲酸。\n况是雨荒院落，江南但有春寒。", 
    "rhythmic": "朝中措"
  }, 
  {
    "author": "吴潜", 
    "content": "夜来梦绕宛溪干。\n啼梦中酸。\n过了他乡寒食，白鸥划地盟寒。", 
    "rhythmic": "朝中措"
  }, 
  {
    "author": "吴潜", 
    "content": "兰皋彻夜树旄干。\n战渴望梅酸。\n想有歌姬半臂，更深自可鏖寒。", 
    "rhythmic": "朝中措"
  }, 
  {
    "author": "吴潜", 
    "content": "衰翁老大脚犹轻。\n行到净凉亭。\n近日方忧多雨，连朝且喜长晴。", 
    "rhythmic": "朝中措"
  }, 
  {
    "author": "吴潜", 
    "content": "东风催客呼前渡。\n宿鸟投林暮。\n欲送人送得归人。\n万叠青山罗列、是愁城。\n谁家台榭当年筑。\n芳草垂杨绿。\n云深雾暗不须悲。\n只缘盈虚消息、少人知。", 
    "rhythmic": "虞美人"
  }, 
  {
    "author": "吴潜", 
    "content": "阶砌吟蛩，正竹外萧萧，雨骤风驶。\n凉浸桃笙，暑消葵扇，借伊一些秋意。\n枕边茉莉。\n满尘奁、贮香能腻。\n也不用，玉骨冰肌，人伴佳眠尔。\n谁信此境，渐入华胥，旷然不知，庄蝶谁是。\n笑邯郸、羁魂客梦，贪他荣贵暂时里。", 
    "rhythmic": "秋霁"
  }, 
  {
    "author": "吴潜", 
    "content": "□□□□，□□□□瘦。\n□□□□□□酒。\n□□深，碎蕊残萼都收，归簟枕，谁道栀橐敢就。\n月边偏爱惜，冰玉肌肤，应对垣娥共搔首。\n疑怪得中原，讹道天花，胡尘後、可堪怀旧。\n且海国、浮沈醉花心，喜近日烽烟，渐消亭候。", 
    "rhythmic": "洞仙歌"
  }, 
  {
    "author": "吴潜", 
    "content": "冠儿遍簇，那时人消瘦。\n玉琼卮劝君酒。\n是清凉境界，露湿烟凝，香更重，非是沈檀合就。\n四窗花满砌，争似家山，橙蟹将肥重回首。\n花亦为君怜，草木禽鱼，相思处、莫如乡旧。\n更西风、溪莼与香鲈，想别墅樵渔，费他侦候。", 
    "rhythmic": "洞仙歌"
  }, 
  {
    "author": "吴潜", 
    "content": "碧霄如水月如钲。\n今宵知为我，特分明。\n冰壶玉界两三星。\n清露下，渐觉湿衣轻。\n高树点流萤。\n秋声还又动，客心惊。", 
    "rhythmic": "小重山"
  }, 
  {
    "author": "吴潜", 
    "content": "东风阑槛两三亭。\n游人步晚晴。\n蜂回蝶转得能轻。\n忽然春意生。\n花未老，酒须倾。\n劝君休独醒。", 
    "rhythmic": "醉桃源・阮郎归"
  }, 
  {
    "author": "吴潜", 
    "content": "流芳只怕春无几。\n拼夜饮、更才二。\n不用追他欢乐事。\n绮窗朱户，燕帷莺馆，多少人憔悴。\n踏歌梦想江南市。\n管春尽、扁舟放行李。", 
    "rhythmic": "青玉案"
  }, 
  {
    "author": "吴潜", 
    "content": "岸舣扁舟，江南有个人归老。\n簇新亭沼。\n分付还他了。\n凝伫晴空，一抹天边鸟。\n嗟潦倒。\n去多来少。\n莫问钟昏晓。", 
    "rhythmic": "点绛唇"
  }, 
  {
    "author": "吴潜", 
    "content": "轻轻却暑。\n只是些儿雨。\n喜看新抽麻与苎。\n他家烟水墅。\n晚山放出青青。\n是谁簸弄阴晴。\n老子何时去也，祗应露湿金茎。", 
    "rhythmic": "清平乐"
  }, 
  {
    "author": "吴潜", 
    "content": "每日困慵当午昼。\n出来便解双眉皱。\n一带朦胧烟雨岫。\n山翁瘦。\n林泉纵好他园囿。\n一见此君如话旧。\n玉版老师呼唤候。\n万立琅争劝酒。\n踌躇久。\n清风收拾归怀袖。", 
    "rhythmic": "渔家傲"
  }, 
  {
    "author": "吴潜", 
    "content": "遍阅芳园闲半昼。\n残花尚有榴裙皱。\n倦鸟投林云返岫。\n人影瘦。\n可怜身世为他囿。\n燕子飞来还忆旧。\n回头又是梅黄候。\n且尽一杯昌酒。\n凝睇久。\n晚风细雨沾衫袖。", 
    "rhythmic": "渔家傲"
  }, 
  {
    "author": "吴潜", 
    "content": "绿野平泉，古来人事，空里飞花。\n月榭风亭，荷漪藓石，说郑公家。\n老梅傍水茶牙。\n人那得、光阴似他。\n万种思量，百年倒断，付与残霞。", 
    "rhythmic": "柳梢青"
  }, 
  {
    "author": "吴潜", 
    "content": "好把元宵。\n良辰美景，暮暮朝朝。\n万盏华灯，一轮明月，燕管秦箫。\n何人帕坠鲛绡。\n有玉凰、金鸾绣雕。\n目下欢娱，眼前烦恼，只在今宵。", 
    "rhythmic": "柳梢青"
  }, 
  {
    "author": "吴潜", 
    "content": "捷书夜半甘泉去。\n报天骄膏斧。\n摩空铜垒，闸流瞿滟，扫清云雾。\n楼兰飞馘，焉耆授首，谩夸称前古。\n须知开庆，太平千载，方从今数。", 
    "rhythmic": "贺圣朝"
  }, 
  {
    "author": "吴潜", 
    "content": "望月眼穿东。\n云幕千重。\n有时推出赖他风。\n恰似玉环犹未窦，得恁玲珑。\n谁在华山峰。\n一半天中。\n君逾五十我成翁。\n未必明年如此夜，笑口难逢。", 
    "rhythmic": "浪淘沙"
  }, 
  {
    "author": "吴潜", 
    "content": "汲水驱炎热。\n晚些儿、披衣露坐，待他凉月。\n俄顷银盘从海际，推上璇霄璧阙。\n尽散作、满怀冰雪。\n万里河潢收卷去，掩长庚、弧矢光都灭。\n一大片，琉璃揭。\n玉ょ药何时歇。\n几千年、阴晴隐现，团圆亏缺。\n月缺还圆人但老，重换朱颜无诀。\n想旧日、嫦娥心别。\n且吸琼浆斟北斗，尽今来、古往俱休说。\n香茉莉，正清绝。", 
    "rhythmic": "贺新郎"
  }, 
  {
    "author": "吴潜", 
    "content": "月绽浮云里。\n未须臾、长风扫荡，碧空如水。\n谁在冰壶玉界上，眇视征蛮战蚁。\n便弃掷、尘寰脱屣。\n葛清冷紧袖冷，露华浓、暗袭人肌理。\n和酷暑，争些气。\n谯楼漏转三更二。\n夜沈沈、经星纬宿，换垣移市。\n万籁渐生秋意思，时节那堪屈指。\n奈投老、未酬归计。\n矫首高天天不应，忽林梢、睡鹊惊飞起。\n同一梦，我与尔。", 
    "rhythmic": "贺新郎"
  }, 
  {
    "author": "吴潜", 
    "content": "银河半隐，玉蟾高挂，已觉炎光向後。\n穿针楼上未眠人，应自把、荷花揉。\n双星缥缈，霎时聚散，肯向鹊桥回首。\n原来一岁一番期，却捱得、天长地久。", 
    "rhythmic": "鹊桥仙"
  }, 
  {
    "author": "吴潜", 
    "content": "馨香饼饵，新鲜瓜果，乞巧千门万户。\n到头人事控抟难，与拙底、无多来去。\n痴儿忘想，夜看银汉，要待云车飞度。\n谁知牛女已尊年，又那得、欢娱意绪。", 
    "rhythmic": "鹊桥仙"
  }, 
  {
    "author": "吴潜", 
    "content": "不嫌天上云遮月。\n雨来正是双绝。\n雷公驱电母，尽收卷、十分袢热。\n三更又报初秋了，少待他、西风凄冽。", 
    "rhythmic": "秋夜雨"
  }, 
  {
    "author": "吴潜", 
    "content": "云头电掣如金索。\n须臾天尽帏幕。\n一凉恩到骨，正骤雨、盆倾檐角。\n桃笙今夜难禁也，赖醉乡、情分非薄。", 
    "rhythmic": "秋夜雨"
  }, 
  {
    "author": "吴潜", 
    "content": "单于系颈须长索。\n捷书新上油幕。\n尽沈边柝也，更底问、悲笳哀角。\n衰翁七十迎头了，先自来、声利都薄。", 
    "rhythmic": "秋夜雨"
  }, 
  {
    "author": "吴潜", 
    "content": "吴翁里第还巾角。\n不妨天地席幕。\n家僮归报道，快酿酒、休教薄。\n相逢聚散应搔首，且趁时、一笑为乐。", 
    "rhythmic": "秋夜雨"
  }, 
  {
    "author": "吴潜", 
    "content": "西风半入孤城角。\n人生归燕巢幕。\n倦翁衰甚也，又不是、官卑禄薄。\n收绳卷索今番稳，尽一丘一壑足乐。", 
    "rhythmic": "秋夜雨"
  }, 
  {
    "author": "吴潜", 
    "content": "晚来小雨鸣檐角。\n又还烟障云幕。\n四明窗透荡，渐夜永、衫轻薄。\n候虫但要吟教老，不管人、老欠欢乐。", 
    "rhythmic": "秋夜雨"
  }, 
  {
    "author": "吴潜", 
    "content": "坐临芳沼边，荷气侵衣湿。\n唧唧暗蛩鸣，点点流萤入。\n人生歧路中，底用杨朱泣。\n一笑倚阑干，颓玉当风立。", 
    "rhythmic": "生查子"
  }, 
  {
    "author": "吴潜", 
    "content": "夜夜云气浮，带得香烟湿。\n万籁本无情，一一秋声入。\n须臾离合间，应笑儿曹泣。\n新雨涨鄞江，明日桅樯立。", 
    "rhythmic": "生查子"
  }, 
  {
    "author": "吴潜", 
    "content": "都会地。\n东南盛府堪记。\n蓬莱缥缈十洲中，雉城拥起。\n凭高一盼大江横，遥连沧海无际。\n壁同众山翠倚。\n赤龙、白鹞争系。\n风帆指顾便青齐，势雄万垒。\n越栖吴沼古难凭，兴亡都付流水。\n画堂绮屋锦绣市。\n是洛阳、耆旧州里。", 
    "rhythmic": "西河"
  }, 
  {
    "author": "吴潜", 
    "content": "三年海国。\n又荏苒素秋，天净如沐。\n凄砌寒蛩暗语，杵声相续。\n梧桐一叶西风里，对斜阳、好个团簇。\n老香堂畔，苍然古桧，无限心曲。\n叹石室、棋方半局。\n便时换人非，光景能蹙。\n千古鸱夷，尚恐欠些归宿。\n倚空笑把轮云事，付坤牛、乾马征逐。\n且巴重九，昭亭句溪，杖藜巾幅。", 
    "rhythmic": "桂枝香"
  }, 
  {
    "author": "吴潜", 
    "content": "野思浩难收。\n坐看鱼舟度远洲。\n芦苇已雕荷已败，风飕。\n桂子飘香八月头。\n归计这回酬。\n犹及家山一半秋。\n虽则家山元是客，浮休。\n有底欢娱有底愁。", 
    "rhythmic": "南乡子"
  }, 
  {
    "author": "吴潜", 
    "content": "野景有谁收。\n只在苍鸥白鹭洲。\n风树飘摇云树暗，衣飕。\n目断青天天际头。\n壮志世难酬。\n丹桂红蕖又晚秋。\n多少心情多少事，都休。\n载取江湖一片愁。", 
    "rhythmic": "南乡子"
  }, 
  {
    "author": "吴潜", 
    "content": "世事尘轻。\n宠辱何惊。\n□不须、更问君平。\n一帆客棹，几曲渔汀。\n正年华晚，露华澹，月华明。\n休论烟阁，莫说云屏。\n算惟堪、瓜种东陵。", 
    "rhythmic": "行香子"
  }, 
  {
    "author": "吴潜", 
    "content": "腰棚傀儡曾悬索。\n粗瞒凭一层幕。\n施呈精妙处，解幻出、蛟龙头角。\n谁知鲍老从旁笑，更郭郎、摇手消薄。", 
    "rhythmic": "秋夜雨"
  }, 
  {
    "author": "吴潜", 
    "content": "鸥鹭水中洲。\n夕阳天际流。\n倚西风、底处危楼。\n若使中秋无好月，虚过了、一年秋。\n举眼望云头。\n蟾光一线不。", 
    "rhythmic": "糖多令・唐多令"
  }, 
  {
    "author": "吴潜", 
    "content": "黄耳讯初收。\n为说鸥汀与鹭洲。\n争问主人归近远，飕飕。\n定是登高九月头。\n有酒且相酬。\n莫管西风满鬓秋。\n今日是今明日古，休休。\n转首鄞江总别愁。", 
    "rhythmic": "南乡子"
  }, 
  {
    "author": "吴潜", 
    "content": "今宵分破鹘沦秋。\n孤客兴何悠。\n要向云中邀月，真个是呆头。\n风阵紧，电光流。\n雨声飕。\n嫦娥应道，未卜明年，是乐还愁。", 
    "rhythmic": "诉衷情"
  }, 
  {
    "author": "吴潜", 
    "content": "今岁月和桂，不肯作中秋。\n一年惟此佳节，底事白教休。\n我已侵寻七秩，况复轮万感，合恨更分愁。\n先自无聊赖，雨意得能稠。\n天柱峰，知何处，老难游。\n痴云如妒，不知弦管可吹不。\n安得风姨扫荡，推出团圆月姊，便遣桂香浮。\n世事十常九，不使展眉头。", 
    "rhythmic": "水调歌头"
  }, 
  {
    "author": "吴潜", 
    "content": "已是三堪乐，更是百无忧。\n山朋溪友呼酒，互劝复争酬。\n钓水肥鲜鳊鳜，采树甘鲜梨栗，一齐收。\n树底飞轻盖，溪上放轻舟。\n笑鸱夷，名已谢，利还谋。\n蜗蝇些小头角，何事被渠钩。\n春际鹭翻蝶舞，秋际猿啼鹤唳，物我共悠悠。\n倚棹明当发，归梦落三洲。", 
    "rhythmic": "水调歌头"
  }, 
  {
    "author": "吴潜", 
    "content": "老子百般足，无事可闲忧。\n几年思返林壑，今日愿方酬。\n潦倒戏衫舞袖，郎讲门槌拍板，端的这回收。\n日月两浮毂，身世一虚舟。\n想鹪鹩，与鸿鹄，不相谋。\n惊鳞万里深逝，谁肯更吞钩。\n醉则北窗高卧，醒则南园行乐，莫莫更悠悠。\n云在山中谷，月在水中洲。", 
    "rhythmic": "水调歌头"
  }, 
  {
    "author": "吴潜", 
    "content": "若说故园景，何止可消忧。\n买邻谁欲来住，须把万金酬。\n屋外泓澄是水，水外阴森是竹，风月尽兜收。\n柳径荷漪畔，灯火系渔舟。\n且东皋，田二顷，稻粱谋。\n竹篱茅舍，窗户不用玉为钩。\n新擘黄鸡肉嫩，新斫紫螯膏美，一醉自悠悠。\n巴得春来到，芦笋长沙洲。", 
    "rhythmic": "水调歌头"
  }, 
  {
    "author": "吴潜", 
    "content": "且尽一杯酒，莫问百年忧。\n胸中多少磊块，老去已难酬。\n见说旄头星落，半夜天矫陨坠，玉垒阵云收。\n世运回如此，稳泛辋川舟。\n鸥鹭侣，猿鹤伴，为吾谋。\n主人归也，正是重九月如钩。\n便把三程为两，更趱两程为一，尚恐是悠悠。\n旁有渔翁道，肯负白苹洲。", 
    "rhythmic": "水调歌头"
  }, 
  {
    "author": "吴潜", 
    "content": "处处羊肠路，归路是安便。\n从头点检身世，今日岂非天。\n未论分封邦国，未论分符乡国，晚节且圆全。\n但觉君恩重，老泪忽潸然。\n谢东山，裴绿野，李平泉。\n从今许我，攀附诸老与齐肩。\n更得十年安乐，便了百年光景，不是谩归田。\n谨勿伤离别，聊共醉觥船。", 
    "rhythmic": "水调歌头"
  }, 
  {
    "author": "吴潜", 
    "content": "半饷西风暖换凉。\n岩花月魄衬云裳。\n一杯旋擘翠橙香。\n旧酝不妨排日醉，新尚可去时尝。\n无何乡里是吾乡。", 
    "rhythmic": "浣溪沙"
  }, 
  {
    "author": "吴潜", 
    "content": "秋已老。\n又是败荷衰草。\n客子安排归棹了。\n回头烟树渺。\n檀板休教歌杳。\n金兽且教香绕。\n一醉秋堂秋夜悄。\n从他霜漏晓。", 
    "rhythmic": "谒金门"
  }, 
  {
    "author": "吴潜", 
    "content": "汤怕老。\n缓煮龙芽凤草。\n七碗徐徐撑腹了。\n庐家诗兴渺。\n君岂荆溪路杳。\n我已泾川梦绕。\n酒兴茶酣人语悄。\n莫教鸡聒晓。", 
    "rhythmic": "谒金门"
  }, 
  {
    "author": "吴潜", 
    "content": "休怨老。\n更替北邙荒草。\n勘破人生都已了。\n江湖归兴渺。\n盘谷深深杳杳。\n曲水弯弯绕绕。\n啼鸟空山山更悄。\n钟昏钟又晓。", 
    "rhythmic": "谒金门"
  }, 
  {
    "author": "吴潜", 
    "content": "倚舵秋江浒，明日片帆轻。\n从头点检身世，百事已圆成。\n及第曾攀龙首，仕宦曾居鸱阁，衣锦更光荣。\n若又不知止，天道恐亏盈。\n借称呼，遮俗眼，便归耕。\n但馀心愿，朝暮香火告神明。\n一愿君王万寿，次愿干戈永息，三愿岁丰登。\n四愿老安乐，疾病免相荣。", 
    "rhythmic": "水调歌头"
  }, 
  {
    "author": "吴潜", 
    "content": "便作阳关别，烟雨暗孤汀。\n浮屠三宿桑下，犹自不忘情。\n何况情锺我辈，聚散葱葱草草，真个是云萍。\n上下四方客，後会渺难凭。\n愿诸公，皆衮衮，喜通津。\n老夫从此归隐，耕钓了馀生。\n若见江南苍，更遇江东黄耳，莫惜寄音声。\n强阁儿女泪，有酒且频倾。", 
    "rhythmic": "水调歌头"
  }, 
  {
    "author": "吴潜", 
    "content": "晚打西江渡。\n便抬头、严城鼓角，乱烟深处。\n无限珠玑双手接，颇觉奚囊暴富。\n强载月、空舟回去。\n劝子不须忧百草，四周维、自著灵鳌柱。\n互今古，只如许。\n杭州直北还乡路。\n想山中、猿呼鹿啸，鹭翔鸥舞。\n尽道翁归真个也，只怕颜容非故。\n愿从此、耕云钓雨。\n盘谷幽深空谷杳，但书来、时寄相思句。\n千里外，镇延伫。", 
    "rhythmic": "贺新郎"
  }, 
  {
    "author": "方君遇", 
    "content": "春被雨禁持。\n伤心事、仿佛去年时。\n记芳径暮归，褪妆微醉，暗帏先寝，闻笑佯痴。\n回首别离容易过，杨柳又依依。\n红烛怨歌，鬓花零落，青绫牵梦，屏影参差。\n桃源今何在，刘郎去，应念瘦损香肌。\n误约夜阑，从前怪我都疑。", 
    "rhythmic": "风流子"
  }, 
  {
    "author": "平江妓", 
    "content": "春色元无主。\n荷东君、著意看承，等闲分付。\n多少无情风与浪，又那更、蜂欺蝶妒。\n算燕雀、眼前无数。\n纵使帘栊能爱护，到如今、已是成迟暮。\n芳草碧，遮归路。\n看看做到难言处。\n怕宣郎、旌旗轻转，易歌襦裤。\n月满西楼弦索静，云蔽城阆府。\n便恁地、一帆轻举。\n独倚阑干愁拍碎，惨玉容、泪眼如红雨。\n去与住，两难诉。", 
    "rhythmic": "贺新郎"
  }, 
  {
    "author": "陈垲", 
    "content": "万里长江，天与限、东南吴楚。\n何人者，提英□□，指鞭欲渡。\n孟德舳舻烟赤壁，佛狸心胆寒瓜步。\n问波涛、说尽几英雄，今犹古。\n中原地，纷（下缺）。", 
    "rhythmic": "满江红"
  }, 
  {
    "author": "淮上女", 
    "content": "淮山隐隐。\n千里云峰千里恨。\n淮水悠悠。\n万顷烟波万顷愁。\n山长水远。\n遮住行人东望眼。\n恨旧愁新。\n有泪无言对晚春。", 
    "rhythmic": "减字木兰花"
  }, 
  {
    "author": "黄孝迈", 
    "content": "", 
    "rhythmic": "行香子"
  }, 
  {
    "author": "黄孝迈", 
    "content": "自侧金卮，临风一笑，酒容吹尽。\n恨东风、忙去熏桃染柳，不念淡妆人冷。\n惊鸿去後，轻抛素袜，杳无音信。\n细看来，只怕蕊仙不肯，让梅花俊。", 
    "rhythmic": "水龙吟"
  }, 
  {
    "author": "黄孝迈", 
    "content": "近清明。\n翠禽枝上消魂。\n可惜一片清歌，都付与黄昏。\n欲共柳花低诉，怕柳花轻薄，不解伤春。\n念楚乡旅宿，柔情别绪，谁与温存。\n空樽夜泣，青山不语，残月当门。\n翠玉楼前，惟是有、一波湘水，摇荡湘云。", 
    "rhythmic": "湘春夜月"
  }, 
  {
    "author": "黄孝迈", 
    "content": "闲情小院沈吟，草深柳密帘空翠。\n风檐夜响，残灯慵剔，寒轻怯睡。\n店舍无烟，关山有月，梨花满地。\n二十年好梦，不曾圆合，而今老、都休矣。\n谁共题诗秉烛，两厌厌、天涯别袂。\n柔肠一寸，七分是恨，三分是泪。\n芳信不来，玉箫尘染，粉衣香退。\n待问春，怎把千红换得，一池绿水。", 
    "rhythmic": "水龙吟"
  }, 
  {
    "author": "吴千能", 
    "content": "澹氏人安在，缥缈九霄间。\n我来唯有石屋，周览百寻宽。\n一曲中分夷险，两牖空光平布，满洞贮清寒。\n高歌自堪仰，何必论金丹。\n周贤士，知此意，薄秦官。\n一床一枕，依然犹伴白云间。\n门外俗尘如海，门里道心如水，谈笑足回澜。\n此事无今古，不信叩嵛山。", 
    "rhythmic": "水调歌头"
  }, 
  {
    "author": "史隽之", 
    "content": "危岑孤秀，飞轩爽豁，空江泱漭黄流。\n吴札故邱，春申旧国，西风吹换清秋。\n沧海浪初收。\n共登高临眺，尊俎绸缪。\n凤集高罔，驹留空谷接英游。\n八窗尽控琼钩。\n送帆樯杳杳，潮汐悠悠。\n千古兴怀，关河极目，愁边灭没轻鸥。\n淮岸隔重洲。\n认澹霞天末，一缕青浮。\n未许英雄老去，西北是神州。", 
    "rhythmic": "望海潮"
  }, 
  {
    "author": "张友仁", 
    "content": "石屋势平旷，峭壁几岩。\n妙哉天造地设，谁复谓神剜。\n畴昔涪翁题品，曾说人寰稀有，岂特冠湘南。\n趁取脚轻健，相与上高寒。\n避秦者，君莫问，意其间。\n祖龙文密，至今草木尚愁颜。", 
    "rhythmic": "水调歌・水调"
  }, 
  {
    "author": "王柏", 
    "content": "今岁腊前，苦无多寒色、梅花先白。\n可惜横斜清浅处，谁妨孤山仙客。\n玉勒寻芳，金尊护冷，定与心期隔。\n夜阑人悄，可无一段春月。\n怕它香已飘零，罗浮梦断，不与东君接。\n买得鹅湖千幅绢，留取天然标格。", 
    "rhythmic": "酹江月・念奴娇"
  }, 
  {
    "author": "刘震孙", 
    "content": "怕绿野堂边，刘郎去後，谁伴老裴度。", 
    "rhythmic": "贺新郎"
  }, 
  {
    "author": "周晋", 
    "content": "午梦初回，卷帘尽放春愁去。\n昼长无侣。\n自对黄鹂语。\n絮影苹香，春在无人处。\n移舟去。\n未成新句。\n一砚梨花雨。", 
    "rhythmic": "点绛唇"
  }, 
  {
    "author": "周晋", 
    "content": "图书一室。\n香暖垂帘密。\n花满翠壶熏研席。\n睡觉满窗晴日。\n手寒不了残棋。\n篝香细勘唐碑。\n无酒无诗情绪，欲梅欲雪天时。", 
    "rhythmic": "清平乐"
  }, 
  {
    "author": "周晋", 
    "content": "似雾中花，似风前雪，似雨馀云。\n本自无情，点萍成绿，却又多情。\n西湖南陌东城。\n甚管定、年年送春。\n薄东风，薄情游子，薄命佳人。", 
    "rhythmic": "柳梢青"
  }, 
  {
    "author": "曾原一", 
    "content": "淡黄斜日留汀草。\n檐低半露遥岑小。\n病眼不禁愁。\n阑干无数秋。\n雁声何处落。\n旧梦还惊觉。\n风重葛衣单。\n深山吹笛寒。", 
    "rhythmic": "菩萨蛮"
  }, 
  {
    "author": "曾原一", 
    "content": "薄雪初消银月单。\n疏疏浮竹影、矮红阑。\n梅花梦事落孤山。\n禁人处，霜重鼓声寒。\n留取晓来看。\n斑帘低小阁、烛花残。", 
    "rhythmic": "小重山"
  }, 
  {
    "author": "曾原一", 
    "content": "梅粉褪。\n点点雨声春恨。\n半吐桃花芳意嫩。\n草痕青寸寸。\n把酒花边低问。\n莫解寒深红损。\n等待春风晴得稳。\n琵琶重整顿。", 
    "rhythmic": "谒金门"
  }, 
  {
    "author": "赵希囿", 
    "content": "天宇寥山气肃，云寒树立无声。\n读书岩下石纵横。\n红尘飞不到，溪水自澄清。\n疏影暗香沙路古，何妨曳杖闲行。\n巢林冻雀不曾惊。\n晚钟穿翠霭，来共话平生。", 
    "rhythmic": "临江仙"
  }, 
  {
    "author": "江万里", 
    "content": "生日重重见，馀闰有新春。\n为吾母寿，富贵外物总休论。\n且说家怀旧话，教学也曾菽水，亲意尽欣欣。\n只此是真乐，乐岂在邦君。\n吾二老，常说与，要廉勤。\n庐陵几千万户，休戚属儿身。\n三瑞堂中绿醑，酿就满城和气，端又属人伦。\n吾亦老吾老，谁不敬其亲。", 
    "rhythmic": "水调歌头"
  }, 
  {
    "author": "萧廷之", 
    "content": "两手劈开混沌，坦然直露丹宗。\n日魂月魄自西东。\n牢捉莫轻放纵。\n外道邪魔缩项，相将结宝中宫。\n九还七返片时功。\n皆赖黄婆相送。", 
    "rhythmic": "西江月"
  }, 
  {
    "author": "萧廷之", 
    "content": "默运乾坤否泰，抽添妙在屯蒙。\n起於复卦剥于终。\n温养两般作用。\n沐浴要防危险，吹嘘全藉离风。\n工夫还返入坤宫。\n火足不宜轻弄。", 
    "rhythmic": "西江月"
  }, 
  {
    "author": "萧廷之", 
    "content": "要识真铅真汞，都来只一根源。\n烹煎火候妙中玄。\n不是知音难辨。\n采取莫差时日，仍分弦後弦前。\n玉炉一霎火烧天。\n无位真人出现。", 
    "rhythmic": "西江月"
  }, 
  {
    "author": "萧廷之", 
    "content": "莫问九三二八，无过阴偶阳奇。\n大都离坎结夫妻。\n要识屯蒙既未。\n若遇一阳起复，便堪进火无迟。\n只应差失在毫厘。\n野战更宜仔细。", 
    "rhythmic": "西江月"
  }, 
  {
    "author": "萧廷之", 
    "content": "鼎器法天象地，坎离运用无差。\n夫妻相会入黄家。\n共说无生妙话。\n雨意云情了当，领头驾动河车。\n搬归顶上结三花。\n牢闭玉关金锁。", 
    "rhythmic": "西江月"
  }, 
  {
    "author": "萧廷之", 
    "content": "拨动顶门关捩，自然虎啸龙吟。\n九还七返义幽深。\n出入不离玄牝。\n运用玉炉火候，鼎中练就真金。\n强兵战胜便收心。\n妙在无伤无损。", 
    "rhythmic": "西江月"
  }, 
  {
    "author": "萧廷之", 
    "content": "一二复临养火，兔鸡沐浴潜藏。\n分明变化在中央。\n结就玄珠片饷。\n还返归根托体，守城抱一提防。\n黄庭来往是寻常。\n恍惚之中纵放。", 
    "rhythmic": "西江月"
  }, 
  {
    "author": "萧廷之", 
    "content": "夹脊双关透顶，此为大道玄门。\n金丹只是此宗根。\n大要知时搬运。\n温养守城野战，华池玉液频吞。\n玉炉常使火温温。\n采药审他老嫩。", 
    "rhythmic": "西江月"
  }, 
  {
    "author": "萧廷之", 
    "content": "调燮火工非小，差殊只在毫厘。\n鼎炉汞走黑铅飞。\n从此恐君丧志。\n须共真师细论，无令妄动轻为。\n幽微玄妙最深机。\n言语仍须避忌。", 
    "rhythmic": "西江月"
  }, 
  {
    "author": "萧廷之", 
    "content": "九曲江头逆浪，霎时冲过天心。\n顶上水澄澄。\n酝就琼浆自饮。\n便向此时采取，河车搬运无停。\n阴阳一气自浮沈。\n锁闭玉关牢稳。", 
    "rhythmic": "西江月"
  }, 
  {
    "author": "萧廷之", 
    "content": "药产西南坤地，金丹只此根宗。\n学人著意细推穷。\n妙绝无过真种。\n了一万般皆毕，休分南北西东。\n执文泥象岂能通。\n恰似哑人谈梦。", 
    "rhythmic": "西江月"
  }, 
  {
    "author": "萧廷之", 
    "content": "金液还丹大道，古人万劫一传。\n倾心剖腹露诸篇。\n接引直超道岸。\n莫怪天机泄尽，此玄玄外无玄。\n留传後代与名贤。\n有目分明觑见。", 
    "rhythmic": "西江月"
  }, 
  {
    "author": "萧廷之", 
    "content": "真汞与真铅。\n产在先天与後天。\n大开知时勤采取，玄玄。\n得穴何愁不作仙。\n进火要精专。\n审究前弦与後弦。\n屯卦抽添蒙卦止，难传。\n毫发差殊不结丹。", 
    "rhythmic": "南乡子"
  }, 
  {
    "author": "萧廷之", 
    "content": "两手擘鸿。\n慧剑飞来第一峰。\n外道修罗惊缩项，神通。\n造化元来在掌中。\n锻炼玉炉红。\n橐龠吹嘘藉巽风。\n十月托胎吞入腹，坤宫。\n立见三清太上翁。", 
    "rhythmic": "南乡子"
  }, 
  {
    "author": "萧廷之", 
    "content": "温养象周天。\n须要微微火力全。\n爱护婴儿惟藉母，三年。\n运用抽添象缺圆。\n牛斗会河边。\n拾取玄珠种玉田。\n定意如如行火候，精专。\n剖腹分明说与贤。", 
    "rhythmic": "南乡子"
  }, 
  {
    "author": "萧廷之", 
    "content": "生甲更生庚。\n此是丹头切要明。\n药嫩采来归土釜，煎烹。\n文武刚柔次第行。\n片饷结丹成。\n沐浴防危更守城。\n到此不须行火候，持盈。\n火若加临必定倾。", 
    "rhythmic": "南乡子"
  }, 
  {
    "author": "萧廷之", 
    "content": "木兔与金鸡。\n刑德临门有偶奇。\n炉内丹砂宜沐浴，防危。\n神水溶溶满玉池。\n年月日并时。\n刻里工夫一例推。\n著意研穷丹造次，毫厘。\n十月殷勤自保持。", 
    "rhythmic": "南乡子"
  }, 
  {
    "author": "萧廷之", 
    "content": "鼎器法乾坤。\n上是天元下地元。\n若也更能颠倒运，交番。\n阖劈循环在八门。\n搬运上。\n龟与蛇儿自吐吞。\n百尺竿头牢把线，掀援。\n从此元神命永存。", 
    "rhythmic": "南乡子"
  }, 
  {
    "author": "萧廷之", 
    "content": "关锁自周天。\n升降循环三寸田。\n不在嘘呵并数息，天然。\n九转无亏火力全。\n胎息漫流传。\n要在阴阳不可偏。\n呼吸吹嘘皆赖巽，绵绵。\n妙在前弦与後弦。", 
    "rhythmic": "南乡子"
  }, 
  {
    "author": "萧廷之", 
    "content": "复卦起潜龙。\n戊己微调未可攻。\n九二见龙临卦主，神通。\n从此炉中次第红。\n泰卦恰相逢。\n猛火烧乾藉巽风。\n炼就黄芽并白雪，奇功。\n还返归坤道始穷。", 
    "rhythmic": "南乡子"
  }, 
  {
    "author": "萧廷之", 
    "content": "识得水中金。\n煅炼烹煎理更深。\n进退抽添须九转，浮沈。\n温养潜龙复与临。\n妙运自天心。\n托仗黄婆配丙壬。\n酝就醍醐山顶降，频斟。\n慢拨无弦一曲琴。", 
    "rhythmic": "南乡子"
  }, 
  {
    "author": "萧廷之", 
    "content": "长子到西方。\n少女归乾变六阳。\n便好下功修二八，提防。\n至九方知道自昌。\n牛斗共商量。\n巧夺天功妙莫量。\n离坎夫妻交媾後，难忘。\n始觉壶中日月长。", 
    "rhythmic": "南乡子"
  }, 
  {
    "author": "萧廷之", 
    "content": "白雪与黄芽。\n两味精华共一家。\n采择辨时衰与旺，堪夸。\n火候毫厘不可差。\n顶上结三花。\n驾动羊车与鹿车。\n乌兔往来南北面，交加。\n从此天河稳泛槎。", 
    "rhythmic": "南乡子"
  }, 
  {
    "author": "萧廷之", 
    "content": "尽净露天机。\n只恐时人自执迷。\n颔下藏珠当猛取，休迟。\n道在身中更问谁。\n尘纲忽抛离。\n百岁年华七十稀。\n莫待老来铅汞少，堪悲。\n业报前途难自欺。", 
    "rhythmic": "南乡子"
  }, 
  {
    "author": "朱涣", 
    "content": "瑞芳楼下，有花中君子，群然相聚。\n笑把筒が露，来庆黄堂初度。\n净植无尘，清香近远，人与花名伍。\n六郎那得，这般潇洒襟宇。\n运了多少兵筹，依红泛绿，向俭池容与。\n歌裤方腾持节去，未许制衣湘楚。", 
    "rhythmic": "百岁令"
  }, 
  {
    "author": "周弼", 
    "content": "浪花皱石，毡叶月、欲移还定。\n想白伫烘晴，黄蕉摊雨，人整斜巾照领。\n翦断鲛绡何人续，黯梦想、秋江风冷。\n空露渍藻铺，云根苔，指痕环影。\n重省。\n五湖万里，谁问烟艇。\n料宝像尘侵，玉瓢珠锁，羞对菱花故镜。", 
    "rhythmic": "二郎神"
  }, 
  {
    "author": "周弼", 
    "content": "朴朴精神的的香。\n荼縻一朵晓来妆。\n雏莺叶底学宫商。\n著意劝人须尽醉，扶头中酒又何妨。\n绿窗花影日偏长。", 
    "rhythmic": "浣溪沙"
  }, 
  {
    "author": "黄时龙", 
    "content": "雨歇花梢月正明。\n映帘人静绣灯昏。\n鸳鸯成字便停针。\n笑启玉奁明酒晕，缓寻金叶熨香心。\n一春情绪此时深。", 
    "rhythmic": "浣溪沙"
  }, 
  {
    "author": "黄时龙", 
    "content": "十四弦声犹未断。\n星月上、西墙一半。\n却手休弹，含情微妒，报道春宵短。\n银烛纱笼须早办。", 
    "rhythmic": "夜行船"
  }, 
  {
    "author": "黄时龙", 
    "content": "卷帘人出身如燕。\n烛底粉妆明艳。\n羯鼓初催按六么。\n无限春娇都上、舞裙腰。\n画堂深窈亲曾见。\n宛转楚波如怨。\n小立花心曲未终。\n一把柳丝无力、倚东风。", 
    "rhythmic": "虞美人"
  }, 
  {
    "author": "陈云", 
    "content": "琼奴家与章台并。\n路远可怜归梦近。\n波头浪语脸红潮，镜面频思眉翠晕。\n年年花月年年病。", 
    "rhythmic": "玉楼春"
  }, 
  {
    "author": "陈云", 
    "content": "春昼永。\n接叶鸣禽相应。\n风定落红香一径。\n疏疏窗竹影。\n寂寞年时酒病。\n远笛悠悠吹醒。\n闲上层楼天又暝。\n云山青不尽。", 
    "rhythmic": "谒金门"
  }, 
  {
    "author": "陈东甫", 
    "content": "西风竹。\n风入翠烟□矗。\n红小阑干知几曲。\n声声敲碧玉。\n窗下凤台银烛。\n断梦已惊难续。\n曾伴去年庭下菊。\n夜阑听雨宿。", 
    "rhythmic": "谒金门"
  }, 
  {
    "author": "陈东甫", 
    "content": "花深深。\n柳阴阴。\n度柳穿花觅信音。\n君心负妾心。\n怨鸣琴。\n恨孤衾。\n钿誓钗盟何处寻。\n当初谁料今。", 
    "rhythmic": "长相思"
  }, 
  {
    "author": "陈东甫", 
    "content": "芳思远，南苑惜春时。", 
    "rhythmic": "望江南・忆江南"
  }, 
  {
    "author": "黄中", 
    "content": "睡馀抛倦枕。\n忆篆鼎香销，起来慵整。\n晴光破清冷。\n正柳黄梅淡，染金匀粉。\n茶瓯隽永。\n试经行、桐花旧井。\n记前回、未绿鸥波，近日燕芹青尽。\n因省。\n春风如旧，人面何归，对时伤景。\n楼高望回。\n潮有信，雁无准。\n任相如多病，沈郎全瘦，都没音尘寄问。\n便做无、阿鹊频频，可能睡稳。", 
    "rhythmic": "瑞鹤仙"
  }, 
  {
    "author": "李曾伯", 
    "content": "西风吹上牛头，天涯慰此人情耳。\n斜阳任晚，青山全似，故人知己。\n迤逦归来，须臾懒去，桂华犹未。\n待冰轮推上，梧桐树了，更儿是、点儿几。\n满眼碧天如洗。\n便分明、水晶宫里。\n区区玩事，一觞一咏，一灯而已。\n欲待无眠，争如且恁，有无穷意。\n怕嫦娥，隔窗偷看，须下却、帐儿睡。", 
    "rhythmic": "水龙吟"
  }, 
  {
    "author": "李曾伯", 
    "content": "几年野渡孤舟，萧然袖此经纶手。\n归来廊庙，从容进退，祖风犹有。\n小队环花，轻艘漕玉，暂临金斗。\n把持书帷幄，期年坐啸，尘不动、依依柳。\n好是公堂称寿。\n正元戎、阃垣开後。\n旌旗才举，胡雏马上，闻风西走。\n一点阳春，无边德泽，淮山长久。\n待官军，定了长安，貂蝉侍、未央酒。", 
    "rhythmic": "水龙吟"
  }, 
  {
    "author": "李曾伯", 
    "content": "明堂一柱擎天，眼看黄阁空诸老。\n平生方寸、班班四字，诚心公道。\n玉帐云旗，金城露布，尚勤征讨。\n向淮头蜀口，一时做就，安石传、孔明表。\n谈笑妖氛如扫。\n看整齐、乾坤都了。\n衮衣赤，归来廊庙，雍容师保。\n三相一门，双亲千岁，人间蓬岛。\n举黄封，细唱调羹，官梅上、正春早。", 
    "rhythmic": "水龙吟"
  }, 
  {
    "author": "李曾伯", 
    "content": "东南一气当春，便从黄钺登台斗。\n紫皇举此，亨屯济泰，属之公手。\n淮浦烽销，未央觞献，捷传清昼。\n庆太平朝野，重见，昔淳化、今嘉。\n史观年编新就。\n看勋庸、光前垂後。\n三槐鼎盛，双椿盘固，古今希有。\n宴侍龙颜，欢承鹤发，相期长久。\n问前朝，相业谁同，八九十、迈文富。", 
    "rhythmic": "水龙吟"
  }, 
  {
    "author": "李曾伯", 
    "content": "岷峨寿佛东来，手移斗柄春寰宇。\n经纶事业，诗书流出，时为膏雨。\n载采三阶，炳丹一念，雍容枢辅。\n望岩廊风范，扬休山立，真汉相、殆天与。\n国步时当如许。\n赖明堂、倚空一柱。\n苍生引领，整齐中夏，奠安西土。\n多士相期，直须无愧，范韩文富。\n且梅边一笑，春风祝公，寿介东鲁。", 
    "rhythmic": "水龙吟"
  }, 
  {
    "author": "李曾伯", 
    "content": "举杯长揖常娥，高情怜我霜髯白。\n婆娑树底，老蟾何物，千秋一色。\n一镜高悬，肺肝洞烛，了无尘隔。\n任亿千万里，同然玉界，都不管、天南北。\n老子萍蓬纵迹。\n对西风、几番行役。\n平生玩事，从头细数，山川历历。\n明月明年，知他何处，能如今夕。\n惜无人共我，登楼酹古，一笑横笛。", 
    "rhythmic": "水龙吟"
  }, 
  {
    "author": "李曾伯", 
    "content": "少年管领良宵，直须醉待东方白。\n而今老去，何忧何乐，不空不色。\n桐影横斜，桂香摇落，仙凡奚隔。\n怅银桥梦断，玉啸声杳，人如往、楚天北。\n冷眼乾坤阵迹。\n笑英雄、等为行役。\n庾楼袁舫，浩歌长啸，壮游曾历。\n万里瑶台，乘风归去，不知何夕。\n对冰轮孤负，欠千锺酒，与三弄笛。", 
    "rhythmic": "水龙吟"
  }, 
  {
    "author": "李曾伯", 
    "content": "归来袖手江湖，不妨左右持螯白。\n凉宵幸对，一轮端正，娟娟秋色。\n万宇冰清，千林霜缟，更无云隔。\n对金茎露冷，铜壶漏静，梧阴转、画桥北。\n堪叹平生辙迹。\n算纷纷、为谁驱役。\n兔蟾应笑，蝇蜗累我，中年虚历。\n抖擞吟情，徘徊舞影，可怜佳夕。\n怅力微心在，梦中一曲，似黄楼笛。", 
    "rhythmic": "水龙吟"
  }, 
  {
    "author": "李曾伯", 
    "content": "归来三见梅花，年年借此花为寿。\n八窗轩槛，月边竹畔，数枝开又。\n姑射肌肤，广平风度，对人依旧。\n把离骚读遍，椒兰荃蕙，奚敢及、众芳首。\n幸与岁寒为友。\n任天公、雪霜。\n香名一点，西湖东阁，逊浦曾有。\n金鼎家毡，玉堂椽笔，傥来斯受。\n且巡檐、管领先春，林外事、付卮酒。", 
    "rhythmic": "水龙吟"
  }, 
  {
    "author": "李曾伯", 
    "content": "几番南极星边，樽前常借南枝寿。\n今年好处，冰清汉节，与梅为友。\n老桧苍榕，婆娑环拱，影横香瘦。\n把草庭生意，蛮烟尽洗，都付与、风霜手。\n岭首小春时候。\n看明宵、桂轮圆又。\n此人此地，此花此月，宜诗宜酒。\n把绣归来，调羹金鼎，西湖春後。\n愿玉奴、岁与素娥不老，共人长久。", 
    "rhythmic": "水龙吟"
  }, 
  {
    "author": "李曾伯", 
    "content": "小窗香雾笼葱，砚寒金井频呵冻。\n老坡仙去，新声犹寄，绿毛么凤。\n瘦脸盈盈，不禁，雪浓霜重。\n赖墨池佳致，草成玄白，聊以此、当清供。\n长记月明曾共。\n拈虬髯、几番孤耸。\n春风一点，著公翠袖，撩人清梦。\n逋尔何如，西湖惯见，影斜芗动。\n要岁寒得友，岂容无竹，倩谁添种。", 
    "rhythmic": "水龙吟"
  }, 
  {
    "author": "李曾伯", 
    "content": "元英燕罢瑶台，玉妃满地花钿委。\n山川幻出，剡溪梁苑，齐宫郢里。\n半点瑕无，一团和就，珠圆琼碎。\n任谢家儿女，庭前争诧，临空撤、絮风起。\n夜入蔡州城里。\n问官军、果谁堪比。\n饮羔烹凤，众宾一笑，直聊尔耳。\n寒耸玉楼，冻呵金井，属公诗史。\n更须待大白，浩歌黄竹，为丰年喜。", 
    "rhythmic": "水龙吟"
  }, 
  {
    "author": "李曾伯", 
    "content": "玉龙飞下残鳞，千岩万壑皆填委。\n乾坤一色，不知身隔，蓬莱几里。\n疑是瑶英，盛开元圃，被风敲碎。\n倚危楼极目，长江渺处，浑错认、沙鸥起。\n依约青帘遥指。\n记山家、酒香无比。\n访梅江路，何时归唤，小苍长耳。\n孙案袁门，不妨高卧，足娱书史。\n且摩挲霜鬓，嘲吟冰著，共荆人喜。", 
    "rhythmic": "水龙吟"
  }, 
  {
    "author": "李曾伯", 
    "content": "琅琅环佩三千，一楼玉立中端委。\n瑶琚碾就，襄王故国，屈平遗里。\n多少铅华，飞琼涂抹，一时碎。\n记少年驰逐，银杯缟带，几番被、鸡呼起。\n冷入重貂如水。\n鬓丝丝、叹非前比。\n羔儿满泛，狮儿低唱，飘风过耳。\n冰释边忧，春生民乐，欢形佐史。\n倩何人蜚奏，五云天上，助吾君喜。", 
    "rhythmic": "水龙吟"
  }, 
  {
    "author": "李曾伯", 
    "content": "倚栏干一笑，旧日琵琶，何处寻觅。\n独立东风，吹未醒狂客。\n沙外青归，柳边黄浅，依旧自春色。\n极目长淮，晴烟一抹，不堪重忆。\n老子平生，萍流蓬转，昔去今来，鸥鹭都识。\n拍拍轻舟，烟浪暗天北。", 
    "rhythmic": "醉蓬莱"
  }, 
  {
    "author": "李曾伯", 
    "content": "是人生好处，仕宦归来，享清闲福。\n屈指吾翁，恰八年荆蜀。\n星火丛中，风涛局上，转青天刍粟。\n轺传欣还，里闾相庆，双鬓犹绿。\n为报中朝，如今老子，肯把貂蝉，换取松菊。\n西舍东邻，正新初熟。", 
    "rhythmic": "醉蓬莱"
  }, 
  {
    "author": "李曾伯", 
    "content": "把东南温厚，天遣西来，试薰风手。\n一佛人间，与峨眉长久。\n玉帐旌旗，金城鼓吹，笑乌奴歌酒。\n狐兔烟清，貔貅月淡，凯音新奏。\n元明时，中朝司马，记得边人，岁问安否。\n勋业如今，□□□□□。", 
    "rhythmic": "醉蓬莱"
  }, 
  {
    "author": "李曾伯", 
    "content": "有擎天一柱，殿角西头，手扶宗。\n万里鱼凫，倚金城山立。\n亭障惊沙，毡裘卷地，倏度黄龙碛。\n玉帐从容，招摇才指，顿清边色。\n见说中天，翠华南渡，一捷金平，胆寒西贼。\n帝锡公侯，更高逾前绩。", 
    "rhythmic": "醉蓬莱"
  }, 
  {
    "author": "李曾伯", 
    "content": "记石湖佳句，为海棠花，合来西蜀。\n不道东州，更香霏情淑。\n汉竹光中，召棠阴里，想清欢未足。\n少驻旌麾，姑留樽俎，待春风曲。\n见说吾家，丹溪老子，万籍名堂，孙枝犹馥。\n南极星边，正魁星明烛。", 
    "rhythmic": "醉蓬莱"
  }, 
  {
    "author": "李曾伯", 
    "content": "问江东父老，十数年来，谁为安石。\n万里鲸波，一柱独山立。\n汉橐班高，郢斤名重，喜动旌旗色。\n虎踞龙盘，有人於此，千载犹昔。\n好是元戎，护寒旧手，到处人传，争道公别。\n办取风樯，指顾定南北。", 
    "rhythmic": "醉蓬莱"
  }, 
  {
    "author": "李曾伯", 
    "content": "自陇头垂谱，调鼎传家，典刑犹有。\n岁岁芳期，报小春时候。\n仙骨非凡，生香不断，标格蕙兰右。\n江路孤山，水边雪际，为渠诗瘦。\n白玉堂前，青毡席上，孰谓无人，有如此酒。\n得意春风，且占万花首。", 
    "rhythmic": "醉蓬莱"
  }, 
  {
    "author": "李曾伯", 
    "content": "正阳生一脉，绣日添长，台云书瑞。\n劲节昂霄，仁意雪霜里。\n粟庾红陈，草扉绿茂，襦裤蔼千里。\n马熟车轻，铃斋曾到，从容游戏。\n好是邦人，能言世美，犹爱其棠，而况其子。\n洞里桃花，岁月任渠记。", 
    "rhythmic": "醉蓬莱"
  }, 
  {
    "author": "李曾伯", 
    "content": "桂香深处，倾盖岭之西。\n云南外，曾指点，是挛。\n酌玻璃。\n带江山里，挥银笔，绮句，湖海气，羞篷弱，吐虹霓。\n回首烟尘碌碌，公家事、自笑痴儿。\n盍田园归去，耕钓侣黔黎。\n月夕花时。\n恣吟题。\n怅荆州路，同北望，剡溪兴，又东驰。\n雄边上，夸前躅，壮新基。\n灿宸奎。\n客问西陲事，公莫惜，语教知。\n秋城梦，笳却骑，舞闻鸡。\n休作中年离恨，聊拼取、一醉如泥。", 
    "rhythmic": "六州歌头"
  }, 
  {
    "author": "李曾伯", 
    "content": "对楼头、欠招欢伯，和风吹老芳讯。\n凭阑面面蒲萄绿，依约碧岑才寸。\n无尽兴。\n纵燃竹烹泉，亦自清肠吻。\n凭谁与问。\n旧城郭何如，英雄安在，何说解孤愤。\n铜路，极目长安甚近。\n当时宾主相信。\n翩翩公子登高赋，局面还思著紧。\n乘暇整。\n谩课柳评花，援镜搔蓬鬓。\n江平浪稳。\n怅我有兰舟，何人共楫，毋作孔明恨。", 
    "rhythmic": "摸鱼儿"
  }, 
  {
    "author": "李曾伯", 
    "content": "拟龙山、把酒酹西风，西风苦无情。\n似秋容不受，骚人登眺，特地悭晴。\n依稀两三过雁，何处是方城。\n目断危楼外，山远烟轻。\n且对黄花一笑，叹浮生易老，乐事难并。\n唤遏云低唱，檐溜任霏铃。", 
    "rhythmic": "八声甘州"
  }, 
  {
    "author": "李曾伯", 
    "content": "有庞眉、扶杖岘山来，举觞寿南山。\n道天怜赤子，相逢钧播，久望毡还。\n幸际君王神武，上宰是甘盘。\n少运风霆手，整顿何难。\n好个霜天时候，听雁门新雁，眺远凭阑。\n想经纶心上，一点炳如丹。", 
    "rhythmic": "八声甘州"
  }, 
  {
    "author": "李曾伯", 
    "content": "形胜风流，乐事良辰，一时四并。\n正榆更新火，觞浮曲水，那堪上巳，又是清明。\n赤壁功名，东坡文字，俯仰人间无古今。\n诗书帅，对烽烟静昼，俎豆添春。\n水边天气催人。\n便须认杨花雪样生。\n慨英风满席，思旌绵上，清谈束阁，肯记兰亭。\n安得长绳，高悬碧落，系住画檐红日阴。\n柔桑外，听鸣鸠唤雨，全胜流莺。", 
    "rhythmic": "沁园春"
  }, 
  {
    "author": "李曾伯", 
    "content": "鸿禧主人，一闲半年，未尝厌闲。\n谓有溪可钓，有田可秣，有兰堪佩，有菊堪餐。\n羽檄秋风，胡笳夜月，多少勋名留汉关。\n如今且，效樽北海，歌舞东山。\n门前。\n咫尺长安。\n但只恐纶音催禁班。\n把鹭鬓数茎，更因民白，鸥心一片，犹为君丹。\n蓝绶儿痴，彩衣家庆，倦羽伶俜江汉还。\n春光小，看庭苇岁岁，一笑梅间。", 
    "rhythmic": "沁园春"
  }, 
  {
    "author": "李曾伯", 
    "content": "轩冕傥来，功名杯水，行藏依楼。\n把方略评梅，工夫课柳，精神伴鹤，谈笑盟鸥。\n草檄寻樵，移文问钓，任江上东南风未休。\n君知否，问如今绿野，胜似青油。\n从伊万户封留。\n算得似团栾歌笑不。\n怕魏阙兴思，高车驷马，江湖难著，缓带轻裘。\n雪意何如，新醪熟未，乐事良辰聊献酬。\n从今去，更八千椿算，才一春秋。", 
    "rhythmic": "沁园春"
  }, 
  {
    "author": "李曾伯", 
    "content": "今代清流，北斗以南，文昌一星。\n对露门进读，銮坡演翰，琐闱批敕，宝牒成文。\n笔下权衡，胸中律度，礼乐人才俱讨论。\n鸳行里，羡才高片玉，辉映条冰。\n几年简在吾君。\n便须把诗书开太平。\n笑诸公炙手，昔成何事，一贤冷眼，今独修名。\n花底退朝，槐边听制，一武商岩霖雨新。\n金举，对春风九十，岁岁平分。", 
    "rhythmic": "沁园春"
  }, 
  {
    "author": "李曾伯", 
    "content": "天下中庸，千载一灯，传之自公。\n有涵洪雅量，陂澄千顷，坚凝定力，壁立孤峰。\n佐鼎调梅，参帷借箸，略试斯文经济功。\n听淮鹤，暂素丝揽辔，玉帐分弓。\n朝来鼓角声雄。\n庆元帅新除初度逢。\n任西风局面，人皆洞，福星堂上，我独从容。\n草檄传燕，开门释蔡，了却中原公衮东。\n归廊庙，把格天勋业，与宋无穷。", 
    "rhythmic": "沁园春"
  }, 
  {
    "author": "李曾伯", 
    "content": "画舸呼风，长剑倚天，壮哉此行。\n指洞庭彭蠡，遍观吴楚，瞿塘滟，直上峨岷。\n帝语春温，军声秋肃，手济时屯开泰平。\n天应是，念蚕丛父老，公为更生。\n眼看四海无人。\n今天下英雄惟使君。\n想驰情忠武，将兴王业，抚膺司马，忍咎吾民。\n净洗甲兵，归来鼎辅，定使八荒同一云。\n经营事，比京河形势，更近函秦。", 
    "rhythmic": "沁园春"
  }, 
  {
    "author": "李曾伯", 
    "content": "漫浪江头，三听秋砧，一登故台。\n望烟芜莽苍，令人目断，风樯掀舞，何日眉开。\n把酒新亭，围棋别墅，老气当时何壮哉。\n江东事，百年无恙，全是时才。\n纷然竞付轻埃。\n还水绕赏心东向淮。\n叹阿奴侪悲，因人碌碌，乃翁材略，馀地恢恢。\n凤阙天高，鹭洲潮落，约取白鸥归去来。\n阑干外，英雄陈迹，一琼杯。", 
    "rhythmic": "沁园春"
  }, 
  {
    "author": "李曾伯", 
    "content": "绮阁香销，玉砌梦残，凄凉旧台。\n对御沟红叶，一番木落，宫墙黄菊，几度花开。\n水溯岷源，山联吴会，目送征鸿安往哉。\n都休问，六朝人物，谁拙谁才。\n平生衮衮烟尘。\n记匹马当年荆蜀淮。\n叹雕零殆尽，词源已竭，消磨未去，酒量犹恢。\n八跪蟹肥，四腮鲈美，客有可人招不来。\n油幢暇，凭栏一笑，相与传杯。", 
    "rhythmic": "沁园春"
  }, 
  {
    "author": "李曾伯", 
    "content": "目断长空，手拍危栏，高兴酒浓。\n拟招呼短艇，追陪飞盖，一餐湘菊，共赋芙蓉。\n雁字沈秋，鸦林噪晚，几阵萧萧雨更风。\n空凝伫，不如一鹤，随意西东。\n堪嗟乐事难逢。\n愧元伯、巨卿千里从。\n望文星聚彩，交辉吴分，天飙吹翅，独隔蓬。\n野墅荒烟，败荷衰草，人在可怜憔悴中。\n还相念，愿持觥薄罚，别许从容。", 
    "rhythmic": "沁园春"
  }, 
  {
    "author": "李曾伯", 
    "content": "雨抹晴妆，修眉镜清，寸碧翠浓。\n对蒹葭尽处，丛丛烟树，池塘侧畔，面面芙蓉。\n千百栖乌，两三过雁，时有婆娑一笛风。\n斜阳里，更青帘半卷，在小桥东。\n佳人何日重逢。\n问还肯扁舟载酒从。\n笑平生劲概，寸心如铁，中年老态，两鬓成蓬。\n荷锸栽蔬，腰镰刈稻，且寄西郊图画中。\n空回首，望五湖鸥鹭，心事容容。", 
    "rhythmic": "沁园春"
  }, 
  {
    "author": "李曾伯", 
    "content": "秋岂悲人，人不悲秋，比春更浓。\n有蕙兰风度，尚存芳菊，牡丹之献，犹在芙蓉。\n举蟹持醪，得鲈作，晋宋间人有此风。\n休轻笑，彼柴桑傲吏，龌龊篱东。\n携壶与客还逢。\n愿时许先生杖履从。\n叹尘踪如寄，鸥凫江海，性真聊适，蜩蒿蓬。\n刮眼青天，惊心黄叶，立尽梧桐月正中。\n凄然久，看物情终竟，不似春容。", 
    "rhythmic": "沁园春"
  }, 
  {
    "author": "李曾伯", 
    "content": "大江之西，康庐之阴，壮哉此州。\n有舳橹千里，旌旗百万，襟喉上国，屏翰中流。\n弹压鲸波，指麾虎渡，著此商川万斛舟。\n青毡旧，看崇诗说礼，缓带轻裘。\n十年泉石优游。\n久高卧元龙百尺楼。\n正九重侧席，相期岩弼，一贤砥柱，聊试边筹。\n了却分弓，归来调鼎，得见茂洪何复忧。\n谈兵暇，问琵琶歌曲，无恙还不。", 
    "rhythmic": "沁园春"
  }, 
  {
    "author": "李曾伯", 
    "content": "北固台端，南渡後来，无此伟人。\n自从容佐鼎，光华揽辔，几年中外，属目经纶。\n万灶炊烟，千艘漕雪，手整江淮如掌平。\n诗书效，看马腾士饱，酒好兵精。\n平生。\n馀事功名。\n岂管葛诸人能拟伦。\n暂牙筹游戏，小淹惟月，金瓯注想，便合为霖。\n沆瀣一襟，风流八咏，秋入诗坛如许清。\n为公寿，有黄花不老，长伴香名。", 
    "rhythmic": "沁园春"
  }, 
  {
    "author": "李曾伯", 
    "content": "揽秀岷峨，著鞭江淮，诸公所奇。\n对塞垣烟淡，相随弓剑，城楼月落，几共灯棋。\n驿柳摇黄，溪桃涨绿，稳趁春风度玉墀。\n亨衢去，看紫薇红药，太乙青藜。\n孤山若放梅时。\n莫忘却扬州曾有诗。\n怅英游难驻，堪怜只影，中年易感，祗付双眉。\n珍重交情，勉旃时用，回首岫云从此归。\n能相忆，有好音遗我，在水之湄。", 
    "rhythmic": "沁园春"
  }, 
  {
    "author": "李曾伯", 
    "content": "水北洛南，未尝无人，不同者时。\n赖交情兰臭，绸缪相好，宦情云薄，得失何知。\n夜观论兵，春原吊古，慷慨事功千载期。\n萧如也，料行囊如水，只有新诗。\n归兮。\n归去来兮。\n我亦办征帆非晚归。\n正姑苏台畔，米廉酒好，吴松江上，莼嫩鱼肥。\n我住孤村，相连一水，载月不妨时过之。\n长亭路，又何须回首，折柳依依。", 
    "rhythmic": "沁园春"
  }, 
  {
    "author": "李曾伯", 
    "content": "天下奇观，江浮两山，地雄一州。\n对晴烟抹翠，怒涛翻雪，离离塞草，拍拍风舟。\n春去春来，潮生潮落，几度斜阳人倚楼。\n堪怜处，怅英雄白发，空敝貂裘。\n淮头。\n虏尚虔刘。\n谁为把中原一战收。\n问只今人物，岂无安石，且容老子，还访浮丘。\n鸥鹭眠沙，渔樵唱晚，不管人间半点愁。\n危栏外，渺沧波无极，去去归休。", 
    "rhythmic": "沁园春"
  }, 
  {
    "author": "李曾伯", 
    "content": "紫金山前，铁骑围中，惟公尚知。\n怅当时卯角，鱼犹同队，如今缟鬓，鸥已忘机。\n故垒荒榛，群贤拱木，畴记官军夜战时。\n不图见，独岁寒不改，老气犹奇。\n嗟哉月驶舟移。\n四十载光阴昨梦非。\n叹荷薪弗克，祗惭弓冶，扃柴却扫，绝望簪圭。\n菌短椿长，微鹏巨，天分当然何足疑。\n闻公里，有溪堪钓，盍亦云归。", 
    "rhythmic": "沁园春"
  }, 
  {
    "author": "李曾伯", 
    "content": "大疏归来，小阮适闲，喜同此时。\n问垂弧历载，几番遥祝，举觞华旦，相会良希。\n颂以松椿，酌之椒柏，预卜明年百事宜。\n春犹浅，趁雪晴梅放，且和新诗。\n公虽厌直兰闱。\n如正色朝端当宁知。\n看大廷诸老，争推前席，吾家五祖，自有传衣。\n暖律初回，要津立上，卿相时来皆可为。\n祈公寿，与东君不老，南极齐辉。", 
    "rhythmic": "沁园春"
  }, 
  {
    "author": "李曾伯", 
    "content": "弧矢四方，江汉一萍，少年壮游。\n叹而今老矣，祗宜野服，欲何为者，还著轻裘。\n匹马萧萧，孤鸾杳杳，城郭重来空白头。\n西风里，对一番新月，又荻花秋。\n依然千古荆州。\n问刘表诸人还在不。\n向亭前举酒，不堪北顾，船头击楫，忍负中流。\n远水长天，淡烟衰草，还是当时王粲楼。\n何如且，倩吴歌楚舞，一洗新愁。", 
    "rhythmic": "沁园春"
  }, 
  {
    "author": "李曾伯", 
    "content": "嗟矍铄翁，对婵娟月，怀汗漫游。\n怅江湖幸有，季鹰鲈脍，田园忍负，晏子弧裘。\n丹桂开时，青苹渺处，家在三吴天尽头。\n庭皋静，又一番叶落，天下皆秋。\n少年弓剑边州。\n惊转首黄粱还梦不。\n叹悠悠千载，关山无恙，滔滔一水，岁月俱流。\n镜老菱花，笳悲庐叶，新雁数行人倚楼。\n君知否，把眉峰蹙破，岂为身愁。", 
    "rhythmic": "沁园春"
  }, 
  {
    "author": "李曾伯", 
    "content": "唤麴生来，与常娥约，从太守游。\n把玉箫声寄，萧关短笛，霓裳曲换，清塞重裘。\n桂影飘摇，桐阴立尽，多少征人霜满头。\n油幢暇，不掀髯一笑，辜负中秋。\n斗杓矗处中州。\n还有解闻鸡起舞不。\n看鸣弦中鹄，穿杨电激，飞球戏马，策垂星流。\n绣帽归军，玳簪环客，薄晚同登庾亮楼。\n浮生事，是几番玩月，何苦多愁。", 
    "rhythmic": "沁园春"
  }, 
  {
    "author": "李曾伯", 
    "content": "麴生来言，素娥寄声，偶阆苑游。\n问去年今夕，逢余桂岭，前年今夕，见子菟裘。\n何事尘劳，启人厌倦，痴兔老蟾因缩头。\n宜珍重，要相期後会，直待来秋。\n休休。\n莫舞凉州。\n岂巫女风姨相妒不。\n枉停歌准拟，冰轮东上，持杯顾恋，银汉西流。\n一笑天悭，四并时少，应负珠帘十二楼。\n呼蕉叶，且与生酹古，排遣牢愁。", 
    "rhythmic": "沁园春"
  }, 
  {
    "author": "李曾伯", 
    "content": "百尺楼头，奇哉此翁，元龙後身。\n当壮年襟度，百川鲸吸，平生出处，一片鸥轻。\n冷淡逋梅，淋漓旭草，但见风雷笔下生。\n荆州幕，觉坐间小异，乃有斯人。\n牙樯喜色津津。\n正江影涵秋无点尘。\n对白苹黄苇，且供诗卷，紫薇红药，却演丝纶。\n举酒延蟾，倚栏闻雁，应念征人归尚春。\n君王问，尽不妨细说，万里戎情。", 
    "rhythmic": "沁园春"
  }, 
  {
    "author": "李曾伯", 
    "content": "一段太清境，谁幻出阶坳。\n不知身住何处，爽气逼霜袍。\n但见人间一样，似夜又还非夜，栖鸟不安巢。\n认得在尘世，禁鼓二更敲。\n最看，来竹底，上梅梢。\n几家朱户，不如儿女醉蓬茅。\n谁把琴声三弄，不管骚人幽趣，似向曲中嘲。\n长啸赋赤壁，有酒更无肴。", 
    "rhythmic": "水调歌头"
  }, 
  {
    "author": "李曾伯", 
    "content": "夜永厌银烛，移步下堂坳。\n秋风昨梦少年，高兴鹄成袍。\n世上痴儿睡去，历历江山细数，孤鹘啸危巢。\n地静未容去，门掩不妨敲。\n转巍阑，低画桶，落寒梢。\n南楼老子争似，短笛一椽茅。\n无色界间长啸，不夜城中高卧，随意弄诗嘲。\n洗要更酌，为我问佳肴。", 
    "rhythmic": "水调歌头"
  }, 
  {
    "author": "李曾伯", 
    "content": "千一载英杰，百二国山河。\n提封几半宇宙，万里仗天戈。\n十乘晋军旗鼓，三岁秦关扃锁，地利属人和。\n位次功第一，未数侯何。\n建青油，持柴荷，听黄麻。\n乾坤整顿都了，玉殿侍羲娥。\n且醉东湖花柳，却泛西湖舟楫，留不住岷峨。\n谁为语儒馆，浓墨被诗歌。", 
    "rhythmic": "水调歌头"
  }, 
  {
    "author": "李曾伯", 
    "content": "三蜀最佳处，昌是海棠州。\n清香燕寝闲暇，人与地风流。\n十万人家寿域，六七十翁儿状，眉寿祝公侯。\n谁为语廊庙，且许寇恂留。\n过书云，才几日，纪千秋。\n祖孙卮酒相贺，庆事袭箕裘。\n自有诗书万卷，安用田园千顷，松菊足优游。\n持以寿公者，梅萼伴清修。", 
    "rhythmic": "水调歌头"
  }, 
  {
    "author": "李曾伯", 
    "content": "老子世北客，家本住吴头。\n登临聊复尔耳，佳节懒为酬。\n刚被西风断送，又为黄花牵帅，草创作斯游。\n目力眇无际，更上一层楼。\n对长江，流不尽，古今愁。\n凭兰正拟一笑，襟袍怯於秋。\n高处令人心悸，放旷舒怀何暇，好趁醒时休。\n留取江湖量，归去醉中州。", 
    "rhythmic": "水调歌头"
  }, 
  {
    "author": "李曾伯", 
    "content": "行客送行客，况又值新秋。\n莼乡此去万里，先我上扁舟。\n三载乌奴聚首，异县乡情对语，乘月几登楼。\n去去远蜀口，日日望吴头。\n丹青手，描不就，此离愁。\n半生萍梗江汉，别恨最绸缪。\n远水长空一色，风顺波平如掌，雁序际天游。\n故旧有相问，犹滞剑南州。", 
    "rhythmic": "水调歌头"
  }, 
  {
    "author": "李曾伯", 
    "content": "骤雨送行色，把剑渡长淮。\n西风咄咄怪事，吹不散烟霾。\n才是橙黄时候，早似梅边天气，寒意已相催。\n老子尚顽耐，仆马苦虺。\n叹平生，身客路，半天涯。\n飞鸢曾见，底事又重来。\n回首白云何处，目送孤鸿千里，去影为徘徊。\n篱菊渐秋色，杜瓮有新醅。", 
    "rhythmic": "水调歌头"
  }, 
  {
    "author": "李曾伯", 
    "content": "万里长淮北，青是汉时山。\n几年壁垒相望，高枕度春闲。\n不道草庐豪杰，手袖伊吾长剑，驰志在楼兰。\n锺鼓令秋肃，毡胆冰寒。\n诗书帅，金横带，玉为鞍。\n天生如结数辈，虏岂易江南。\n京索成皋此际，东郭韩庐俱困，故老正争看。\n琳檄未能草，冯铗直空弹。", 
    "rhythmic": "水调歌头"
  }, 
  {
    "author": "李曾伯", 
    "content": "岘山羊叔子，江左管夷吾。\n勋名掀揭宇宙，金匮侈丹书。\n两载风寒卧护，一柱狂澜屹立，形势壮陪都。\n功业笑儿辈，别有大规模。\n看东归，游凤沼，转鸿枢。\n不应廊庙人物，犹佩玉麟符。\n好是茅峰仙客，更与锺山佛子，同日庆垂弧。\n一饮共千岁，永永辅皇图。", 
    "rhythmic": "水调歌头"
  }, 
  {
    "author": "李曾伯", 
    "content": "簪履盛元幕，领袖属英游。\n登车揽辔馀事，何止客诸候。\n看尽巫云岷雪，却妨庐峰湓浦，砥柱赞中流。\n百叠青山路，一片白苹洲。\n今日事，风涛上，一虚舟。\n长江万顷寒碧，犹谓马能浮。\n况是眼前局面，心腹忧如边角，胜著赖帷筹。\n谈笑济时了，勋业迈前修。", 
    "rhythmic": "水调歌头"
  }, 
  {
    "author": "李曾伯", 
    "content": "风卷江湖浪，举足是羊肠。\n峡山知在何处，榛莽更凄凉。\n不为渊明五斗，直为班超万里，雅志未能忘。\n耿耿富襟抱，行计有诗囊。\n溯吴头，逾楚尾，界瞿塘。\n从他昵昵燕语，留不住征樯。\n芳草天涯弥望，着我飞凫来去，在在可徜徉。\n持此见刘表，抵掌与谈王。", 
    "rhythmic": "水调歌头"
  }, 
  {
    "author": "李曾伯", 
    "content": "幻出广寒境，罗袜净无尘。\n素娥风格分明，玉骨水为神。\n手揽清光盈掬，眼看山河一色，阅尽古今人。\n对影且长啸，一酌瓮头春。\n千万顷，琉璃色，楚天清。\n庾楼袁舫何事，汩汩主和宾。\n但见老蟾无恙，不管镜圆钩阙，寒暑任相更。\n此夕幸无雨，何惜放颜醺。", 
    "rhythmic": "水调歌头"
  }, 
  {
    "author": "李曾伯", 
    "content": "碾就一轮玉，扫尽四边尘。\n白乎不涅不磷，千古此丰神。\n领略常娥体态，寂寞谪仙材调，四海岂无人。\n安得金丹诀，长驻玉颜春。\n镜圆明，冰样洁，水来清。\n良宵难值如许，何惜且留宾。\n拟唤桓伊三弄，影转画檐西畔，钟鼓趣残更。\n肺腑尽霜雪，麴不能醺。", 
    "rhythmic": "水调歌头"
  }, 
  {
    "author": "李曾伯", 
    "content": "久欲乘槎去，间阔几仙尘。\n乾坤炯炯不夜，造化抑何神。\n谁道二分无赖，到处一轮都满，天未始私人。\n今夕果何夕，非夏亦非春。\n风露下，明作哲，圣之清。\n纷纷浮世代谢，燕客与鸿宾。\n欢恨离愁尽扫，谢赋鲍诗高束，一枕听严更。\n尔自屋梁落，吾已醉醺醺。", 
    "rhythmic": "水调歌头"
  }, 
  {
    "author": "李曾伯", 
    "content": "薄酒长亭别，饱饭故园归。\n两年婉婉席上，甘苦每同之。\n骥群中独步，糜鹿兴前不瞬，孰可与争驰。\n力挽不能寸，健翮遽斜飞。\n经营事，艰难状，老天知。\n区区塞马得失，一笑付观棋。\n用则风云万里，不用烟霞一壑，两鬓未应丝。\n回首乌樯外，鸥鸟自忘机。", 
    "rhythmic": "水调歌头"
  }, 
  {
    "author": "李曾伯", 
    "content": "壁垒壮西塞，形势古州来。\n九重庙算经远，边隙肯轻开。\n整顿金城千仞，遮护风寒数处，蛇豕敢当哉。\n惆怅倚长剑，扫未尽烟埃。\n骑连营，桥列栅，木成排。\n老酋鱼釜视我，孰与障吾淮。\n横槊冲围四出，北府牢之何勇，新进喜多才。\n老子何归矣，击壤乐春台。", 
    "rhythmic": "水调歌头"
  }, 
  {
    "author": "李曾伯", 
    "content": "枣颊上秋色，朔漠寇南来。\n斧螗蜂猬棼集，腥雾扫难开。\n细看眼前局面，惊落人间匕箸，砥柱者谁哉。\n熊虎贾馀勇，弧兔等轻埃。\n炮雷轰，戈日耀，阵云排。\n不图风定波息，谈笑静长淮。\n休诧穿杨妙手，乘早闹蓝抽脚，谁拙又谁才。\n束起楼兰剑，归钓子陵台。", 
    "rhythmic": "水调歌头"
  }, 
  {
    "author": "李曾伯", 
    "content": "壮志小鹏背，万里欲乘风。\n马裘敝，老来无复旧游重。\n楚尾吴头蜀口，三十载间陈迹，衮衮水之东。\n休说射雕手，且学钓渔翁。\n奚为者，聊尔耳，此山中。\n壶觞自引，不妨换羽与移宫。\n蓬矢桑弧何事，朝菌大椿皆分，识破色俱空。\n掬润弄明月，长啸倚青松。", 
    "rhythmic": "水调歌头"
  }, 
  {
    "author": "李曾伯", 
    "content": "鸿雁未应到，可怪此番风。\n木犀天气，何事爽逼夹衣重。\n长记呼韩塞下，每向飞廉声里，占见马蹄东。\n今日闭门睡，都不管山翁。\n李北平，班定远，魏云中。\n纷纷成败，任取勋业纪南宫。\n幸得明朝无雨，定是中宵有月，莫放酒尊空。\n起舞弄庭叶，清影伴岩松。", 
    "rhythmic": "水调歌头"
  }, 
  {
    "author": "李曾伯", 
    "content": "一番蓼花雨，几阵桂枝风。\n杖藜多暇，准拟同醉小山重。\n底事阮郎清致，苦托休文瘦损，咫尺阻西东。\n秋色浩如许，岂可欠诗翁。\n门前事，都莫问，付杯中。\n纷纷蛮触等耳，富贵大槐宫。\n何惜振衣而起，相与凭栏一笑，抵掌共谈空。\n佳客傥不至，推枕卧云松。", 
    "rhythmic": "水调歌头"
  }, 
  {
    "author": "李曾伯", 
    "content": "缔好恨不早，觌面雅相志。\n璇星楼上，一见天产此英奇。\n功在淮梁砥柱，政蔼汉扶襦裤，仅借寇恂期。\n懊恼剑花冷，手欲鲸鲵。\n濡须坞，咽喉地，腹心谁。\n公其揽辔凭轼，勋业笑谈为。\n贯索旄头息焰，斗极泰阶动色，归佐太平基。\n客有问仆者，只说在渔矶。", 
    "rhythmic": "水调歌头"
  }, 
  {
    "author": "李曾伯", 
    "content": "之子问行役，火伞正当天。\n酷哉几可炙手，流汗满襟沾。\n仆仆长亭古道，人在竹舆何似，甑釜受蒸煎。\n帝悯苍生热，敕下九龙渊。\n命丰隆，驱屏翳，起蜚廉。\n神工一炊黍顷，爽气遍垓埏。\n洗涤山河尘土，转作清凉境界，物类举醒然。\n稽首谢天赐，伸脚快宵眠。", 
    "rhythmic": "水调歌头"
  }, 
  {
    "author": "李曾伯", 
    "content": "君莫厌行役，易尔此非难。\n人情无已，久阴忧潦霁忧乾。\n借得庭轩一榻，忘却征涂炎暑，小驻瀹龙团。\n世路任渠险，襟抱五湖宽。\n叹平生，环辙迹，已苍颜。\n梅花雪片万里，奚又絷南冠。\n应是江山好处，犹待推排老眼，天未许休官。\n莫忆故园竹，日日报平安。", 
    "rhythmic": "水调歌头"
  }, 
  {
    "author": "李曾伯", 
    "content": "乔木老盘谷，仙李盛峨岷。\n参横井转，月边犹赖有长庚。\n传得丹溪正派，更是平庵宅相，夷路早蜚英。\n十载星沙幕，一片玉壶冰。\n题舆了，千万里，尽云津。\n渚宫小驻，不妨谈笑对秋城。\n西去凭熊驾驷，东下握兰持橐，衮衮看峥嵘。\n愿借鹫峰桂，岁以寿金觥。", 
    "rhythmic": "水调歌头"
  }, 
  {
    "author": "李曾伯", 
    "content": "万里净无翳，一镜独当天。\n老蟾痴兔顽甚，阅世几何年。\n任尔炎凉千变，不改山河一色，爽气逼人寒。\n何必乘槎去，直到斗牛间。\n叹常娥，元不嫁，只孤眠。\n古今遗恨，不能长似此宵圆。\n我有竹溪茅舍，办取金风玉露，一笑四并全。\n细和坡仙句，低唱教婵娟。", 
    "rhythmic": "水调歌头"
  }, 
  {
    "author": "李曾伯", 
    "content": "镇日山行，人倦也、马还无力。\n游历处，总堪图画，足供吟笔。\n涧水绿中声漱玉，岭云白外光浮碧。\n信野花、啼鸟一般春，今方识。\n真可羡，林泉客。\n真可叹，尘埃役。\n想希夷冷笑，我曹踪迹。\n七十二峰神物境，几千万壑仙人室。\n待身名、办了却归来，相寻觅。", 
    "rhythmic": "满江红"
  }, 
  {
    "author": "李曾伯", 
    "content": "衮衮青春，都只恁、堂堂过了。\n才解得，一分春思，一分春恼。\n儿态尚眠庭院柳，梦魂已入池塘草。\n问不知、春意到花梢，深多少。\n花正似，人人小。\n人应似，年年好。\n奈吴帆望断，秦关声杳。\n不恨碧云遮雁绝，只愁红雨催莺老。\n最苦是、茅店月明时，鸡声晓。", 
    "rhythmic": "满江红"
  }, 
  {
    "author": "李曾伯", 
    "content": "天顾坤维，烦紫气、来从南斗。\n鞭才定，匆匆塞上，咏薇吟柳。\n少借日边霖雨望，教知天下风云手。\n听吾民、争说近年无，前朝有。\n平安夜，舒长昼。\n笳鼓静，笙歌奏。\n记西湖五月，藕花时候。\n待把雁门冠带了，归来麟阁丹青旧。\n放蜀山、万点入樽，为君寿。", 
    "rhythmic": "满江红"
  }, 
  {
    "author": "李曾伯", 
    "content": "姑射山人，仙去後、唯存标格。\n犹赖有、墨池老手，草玄能白。\n留得岁寒风骨在，岂烦造化栽培力。\n有世间、肉眼莫教看，非渠识。\n元不夜，枝何月。\n元未腊，花何雪。\n最孤高不受，多情轻折。\n只有暗香天靳予，黄金作指难为术。\n更若将、解语付真真，空成色。", 
    "rhythmic": "满江红"
  }, 
  {
    "author": "李曾伯", 
    "content": "老去生涯，都付与、一丘一壑。\n功名事，惭非好手，几逢危著。\n走马斗鸡年少趣，椎牛酾酒军中乐。\n到而今、浑似梦中看，休休莫。\n江湖路，西风恶。\n霄汉志，秋云薄。\n更那堪州铁，铸成重错。\n当贵买臣毋足羡，知非伯玉真能觉。\n问心期、应有海翁鸥，山人鹤。", 
    "rhythmic": "满江红"
  }, 
  {
    "author": "李曾伯", 
    "content": "竹马同游，平生志、相期霄壑。\n今老矣，儒冠宁误，戎妆徒著。\n卷起鲸鲵江海事，放教禽鸟山林乐。\n问尚堪、舞剑渡河无，公应莫。\n粟可饭，衣从恶。\n秫可酒，茶胜薄。\n但此身长健，老天不错。\n竹院昼闲参内景，蒲团夜坐披圆觉。\n愿此生、无愧北山猿，西湖鹤。", 
    "rhythmic": "满江红"
  }, 
  {
    "author": "李曾伯", 
    "content": "小小池亭，仿佛似、洛川岩壑。\n天付与、老身游戏，馀生吃著。\n剩喜酒能消思虑，翻疑书解妨人乐。\n听雨翁、白雪寄新词，愁言莫。\n毋自叹，蒿莱恶。\n甘自味，齑盐薄。\n对乱花丛竹，翠红交错。\n元亮悦闻亲友话，羲之常恐儿曹觉。\n望碧云、休忆女乘鸾，人骑鹤。", 
    "rhythmic": "满江红"
  }, 
  {
    "author": "李曾伯", 
    "content": "既作闲人，便应付、此身沟壑。\n不应更，将愁半点，寸心中著。\n责子渊明徒自苦，忧君范老何时乐。\n纵一嘲、一咏欲奚为，何如莫。\n不自鄙，葵蔬恶。\n还肯荐，茅柴薄。\n任侯门海陆，杂陈珍错。\n有暇盍联车骑过，相忘勿遣诗情觉。\n怕家僮、无处买莼鲈，烹琴鹤。", 
    "rhythmic": "满江红"
  }, 
  {
    "author": "李曾伯", 
    "content": "万里归朝去。\n倚江亭、绿波碧色，一川晴絮。\n赢得威名留草木，玉垒雪山高处。\n未应减、平淮裴度。\n见说金瓯书字久，待公来、便作商岩雨。\n休望却，蜀都赋。\n旌旗回首春城暮。\n听樯头、飞燕似把，人情低诉。\n两两三三鸥鹭里，拍拍船儿一羽。\n算惟有、清芬载取。\n百万人家儿样恋，恨柳风、不为留连住。\n离梦绕，沙堤路。", 
    "rhythmic": "贺新郎"
  }, 
  {
    "author": "李曾伯", 
    "content": "满酌荆州酒。\n望莱庭、斑衣拜祝，俾吾亲寿。\n玉水雪楼游宦地，近访甘棠依旧。\n逢父老、颂声盈口。\n争道蜀边劳数载，也真宜、略畔云横岫。\n小儿辈，任成否。\n东皋十月梅开後。\n想亲朋、团栾一笑，从容觞豆。\n塞上弓刀成底事，不过腰金如斗。\n算不直、渊明株柳。\n只恐鲸鲵无计取，更须烦、绿野持竿手。\n看勋业，国长久。", 
    "rhythmic": "贺新郎"
  }, 
  {
    "author": "李曾伯", 
    "content": "将谓霏微雨。\n恍朝来、虚檐生白，寒侵冒絮。\n拟和盐花凌谢韫，巧思翻成金注。\n谁寄我、雪车冰柱。\n酿熟羊羔炉拥兽，羡画楼、金帐调宫羽。\n人应共，回风舞。\n围场校猎淮云暮。\n记当时、银杯缟带，网禽兔。\n老去不禁鞍马力，独对愁吟似甫。\n问一棹、剡溪何处。\n愿与铁衣春解戍，把梁园、旧话供儿语。\n孤梅外，梦魂度。", 
    "rhythmic": "贺新郎"
  }, 
  {
    "author": "李曾伯", 
    "content": "才过黄花雨。\n问长堤、依依万柳，未春何絮。\n一目河山银幻出，惊诧夜光流注。\n巍观矗、玉为云柱。\n风卷寒庐迷过雁，渺沧波、莫认沙鸥羽。\n千万蝶，空中舞。\n霸桥寂寞前溪暮。\n耸诗肩、霜裘拥貉，月毫挥兔。\n记得梅奴曾索笑，解如逢交甫。\n今孤垒、寒烟深处。\n休说鹅池平蔡事，庆新年、一稔欢相语。\n持大白，勿虚度。", 
    "rhythmic": "贺新郎"
  }, 
  {
    "author": "李曾伯", 
    "content": "幸得闲中趣。\n问何为、倏逾桂岭，重来荆渚。\n唤醒门前弧矢梦，钩月相辉初度。\n谩羞听、军中鼙鼓。\n马上弓刀成底事，仅平明、旆入襄州去。\n能不愧，古羊杜。\n此身何以酬明主。\n怅新来、鬓毛添白，衰容如许。\n三万貔貅齐贾勇，好为一清狐兔。\n看柳色、大堤如故。\n世事付之杯酒外，那棋边、得失都休语。\n来共看，雁儿舞。", 
    "rhythmic": "贺新郎"
  }, 
  {
    "author": "李曾伯", 
    "content": "黄梅过雨，望隔林、一缕长烟浮碧。\n亟拥征鞍寻午梦，卧看青山排闼。\n扫户风清，拂檐云淡，爽气生萧发。\n黄粱惊觉，子规枝上啼彻。\n堪羡麦熟蚕成，酒香鸡嫩，风味农家别。\n幸有住山供活计，何苦江湖南北。\n菊老陶园，瓜荒邵圃，空负干时策。\n洛阳三顷，胜如金印六国。", 
    "rhythmic": "念奴娇"
  }, 
  {
    "author": "李曾伯", 
    "content": "平生宦海，是几番风雨，几番霜雪。\n绿野来归身强健，镜里微添华发。\n剑束床头，书寻架上，富贵轻於叶。\n南坡石竹，年来尤更清绝。\n好是梅坞松关，对湘溪一曲，翠屏千叠。\n柱杖篮舆诗卷里，尚小东山勋业。\n只恐鸥盟，难望鹤怨，未是闲时节。\n片云收却，照人依旧明月。", 
    "rhythmic": "念奴娇"
  }, 
  {
    "author": "李曾伯", 
    "content": "云胡不喜。\n得抽脚篮中，安身局外。\n世路风涛都历遍，几度眉攒心碎。\n八尺藤床，二升粟饭，方寸恢馀地。\n翻云覆雨，从伊造物儿戏。\n不见刻木牵丝，鸡皮鹤发，弄罢寂无事。\n随分风光堪领略，聊放疏狂些子。\n刘项雌雄，跖颜修短，无彼亦无此。\n茅檐高卧，不知春到花底。", 
    "rhythmic": "念奴娇"
  }, 
  {
    "author": "李曾伯", 
    "content": "浮生如寄，叹征尘驱我，担簦西去。\n烟障云屏相迎送，几幅鹅溪缣素。\n挥汗流金，饮冰漱玉，桃叶呼前渡。\n若将有意，道傍一鹭延伫。\n细读壁上龙蛇，太丘笔在，更著茶玻句。\n樽酒十年今白发，不改江流东注。\n胜概难逢，旅怀易动，信美非吾土。\n恨无六翮，长风万里高举。", 
    "rhythmic": "念奴娇"
  }, 
  {
    "author": "李曾伯", 
    "content": "浪拍金鳌，春浮铁瓮，气清天朗如秋。\n江皋无事，飞盖强追游。\n万顷蒲萄光里，风樯共、塔影悠悠。\n人间事，年华似掷，一水与俱流。\n绸缪。\n千古恨，纷纷离合，晋宋曹刘。\n望长安何处，落照西头。\n往事苍苔陈迹，夷吾在、吾属何愁。\n清樽畔，谁能为我，一曲舞梁州。", 
    "rhythmic": "满庭芳"
  }, 
  {
    "author": "李曾伯", 
    "content": "山接平芜，烟横远墅，修眉淡抹晴妆。\n菊梅交际，天未十分霜。\n几许无穷秋思，空凝伫、衰柳斜阳。\n溪头路，黄芦一片，凫雁两三行。\n平章。\n风景似，画图一幅，著我徜徉。\n山中无事，聊尔适吾狂。\n不用登临感慨，青帘外、新酒堪尝。\n何为者，东家宋玉，千古叹凄凉。", 
    "rhythmic": "满庭芳"
  }, 
  {
    "author": "李曾伯", 
    "content": "百年过半也。\n怅壮心零落，鬓星星也。\n风儿渐凉也。\n近中秋月儿，又初生也。\n田园暇也。\n矍铄哉、是翁也。\n记当时，弧矢垂门，孤负四方志也。\n休也。\n牙签插架，玉帐持麾，总成非也。\n浮生梦也。\n皇皇欲、奚为也。\n趁身闲、随分粗衣淡饭，一笑又何妨也。\n问神仙，底处蓬莱，醉乡是也。", 
    "rhythmic": "瑞鹤仙"
  }, 
  {
    "author": "李曾伯", 
    "content": "轻云暮卷，望澄空如水，千里一碧。\n菱镜冰悬，桂轮玉碾，喜见中原秋色。\n老蟾炯炯无翳，阅尽尘寰今夕。\n堪恨处，度霓裳曾到，长生宫阙。\n坐客。\n休叹息。\n看此清光，天岂限南北。\n便好乘风，为持玉斧，修取山河如一。\n西湖旧时花草，会遣孀娥重识。\n从今去，举太平玩事，长如今夕。", 
    "rhythmic": "喜迁莺"
  }, 
  {
    "author": "李曾伯", 
    "content": "红绡剪就，绛蜡熔成，天然一种仙姿。\n竹外家风，凄凉俭薄为宜。\n东君苦怜消瘦，强教伊、傅粉匀脂。\n较量尽，胜夭桃轻俗，繁杏粗肥。\n好是新妆雅态，对疏蟾淡淡，薄雾霏霏。\n迥出红尘，轻盈玉骨冰肌。\n犹嫌污人颜色，谁云似、虢国娥眉。\n香韵别，怕满园、蜂蝶未知。", 
    "rhythmic": "声声慢"
  }, 
  {
    "author": "李曾伯", 
    "content": "修洁孤高，凌霜傲雪，潇然尘外丰姿。\n一白无瑕，玉堂茅舍俱宜。\n飘飘羽衣缟袂，都不染、富贵膏脂。\n调羹事，看水边清瘦，雨後红肥。\n偏爱春工尚浅，向南枝信透，东阁香霏。\n翠袖犹寒，不禁弱质柔肌。\n浑如故人邂逅，聊相与、一笑开眉。\n归去晚，任帘栊、深闭未知。", 
    "rhythmic": "声声慢"
  }, 
  {
    "author": "李曾伯", 
    "content": "栖鸦啼破烟林暝。\n把旅梦、俄惊醒。\n猛拍征鞍登小岭。\n峰回路转，月明人静，幻出清凉境。\n马蹄踏碎琼瑶影。\n任露压巾纱未整。", 
    "rhythmic": "青玉案"
  }, 
  {
    "author": "李曾伯", 
    "content": "去年曾借梅为寿。\n转眼垂弧小春又。\n一笑巡檐清影瘦。\n雪边聊且，收香藏白，少俟融和透。\n新来东阁高吟就。\n金鼎家声自依旧。", 
    "rhythmic": "青玉案"
  }, 
  {
    "author": "李曾伯", 
    "content": "春在粉墙西，墙里不知春色。\n惟有桃花一树，似故园曾识。\n晚来携客上南楼，山外又山隔。\n准拟清明何处，问东风知得。", 
    "rhythmic": "好事近"
  }, 
  {
    "author": "李曾伯", 
    "content": "万里青天，西来後我，先我东归。\n夜月鞭筹，春风幕府，鹗荐争推。\n杯行到手休辞。\n道秋菊、春兰有时。\n若到松江，莫惊鸥鹭，记取坡词。", 
    "rhythmic": "柳梢青"
  }, 
  {
    "author": "李曾伯", 
    "content": "韶华只隔窗儿外。\n病起昏於醉。\n花开花落总相忘。\n惟有梦随胡蝶、趁春忙。\n故园芳草应如旧。\n只恨人消瘦。\n拟凭飞燕语归期。\n拼却牡丹开了、有酴縻。", 
    "rhythmic": "虞美人"
  }, 
  {
    "author": "李曾伯", 
    "content": "无可不可。\n还你天公还我我。\n味触声香。\n尽付庄周蝶满床。\n谩天不过。\n留取心机休用破。\n净几明窗。\n乐取闲中日月长。", 
    "rhythmic": "减字木兰花"
  }, 
  {
    "author": "李曾伯", 
    "content": "如何则可。\n我亦不知其谓我。\n隐几焚香。\n对酒一壶书一床。\n知仁观过。\n浑沌翻怜谁凿破。\n寄傲南窗。\n堪羡渊明滋味长。", 
    "rhythmic": "减字木兰花"
  }, 
  {
    "author": "李曾伯", 
    "content": "不暖不寒天气，无思无虑山人。\n竹窗时听野禽鸣。\n更有松风成韵。\n竟日蒲团打坐，有时藜杖闲行。\n呼童开酒荐杯羹。\n欲睡携书就枕。", 
    "rhythmic": "西江月"
  }, 
  {
    "author": "李曾伯", 
    "content": "排遣新寒有酒，追寻旧隐无人。\n四山朔吹又冬鸣。\n吹送午锺馀韵。\n过眼霜高木落，寄心月驶云行。\n归欤闭户饱藜羹。\n世事华胥一枕。", 
    "rhythmic": "西江月"
  }, 
  {
    "author": "李曾伯", 
    "content": "枫荻响飕飕。\n长江六月秋。\n二十年、重到沙头。\n城郭人民那似旧，曾识面、两三鸥。\n落日且登楼。\n英雄休涕流。", 
    "rhythmic": "糖多令・唐多令"
  }, 
  {
    "author": "李曾伯", 
    "content": "懒上巍楼，楚江一望天无际。\n漫游萍寄。\n莫挽东流水。\n一片秋光，直到山阴里。\n人还记。\n戍边归未。\n更忆鲈鱼美。", 
    "rhythmic": "点绛唇"
  }, 
  {
    "author": "李曾伯", 
    "content": "趁西风、且登黄鹤，挥豪先奏秋赋。\n燕山桂种清分在，人物翩翩如许。\n堪羡处。\n长安近、蟾宫相继金闺步。\n佳哉盛举。\n看精淬龙泉，厚培鹏背，自此要津去。\n荆州事，多幸乡情相予。\n几番灯柝棋墅。\n转头江阔轻帆速，梦入吴松鸥鹭。\n君记取。\n旧王粲、曾言信美非吾土。\n故人相语。\n为细数艰难，满头雪白，无奈戌边苦。", 
    "rhythmic": "摸鱼儿"
  }, 
  {
    "author": "李曾伯", 
    "content": "对垂弧、引觞一笑，凄凉薄分天气。\n丁年驰骛弓刀後，报国孤忠自许。\n堪叹处。\n今老矣，强颜犹踵邯郸步。\n安能远举。\n谩目送征鸿，梦劳胡蝶，无计便归去。\n清闲禄，旧说天公靳予。\n何时松菊村墅。\n生非燕颔鸢肩相，岂是觚棱鹭。\n收拾取。\n休直似、文渊定远空怀土。\n阿戎可语。\n待乞得身还，屏伊世累，甘受作诗苦。", 
    "rhythmic": "摸鱼儿"
  }, 
  {
    "author": "李曾伯", 
    "content": "少年随分赋鹦洲。\n得意桂花秋。\n今日送君行色，梦和月到南楼。", 
    "rhythmic": "朝中措"
  }, 
  {
    "author": "李曾伯", 
    "content": "少年塞上秋来早，昴街尚馀芒曜。\n举目关河，惊心弧矢，顾我岂堪戎纛。\n几番凤诰。\n愧保障何功，恩隆旒藻。\n笑指呼鹰，露花烟草忆刘表。\n头颅如许相与，岁寒犹赖有，白发公道。\n对月怀人，临风访古，往事凄凉难考。\n何时是了。\n莫驰志伊吾，贪名清庙。\n松菊归来，稽山招此老。", 
    "rhythmic": "齐天乐"
  }, 
  {
    "author": "李曾伯", 
    "content": "正莼鲈佳梦绕吴乡，牙樯忍轻离。\n向仲宣楼上，凭高举酒，几共灯棋。\n曾记少陵留咏，出幕合持麾。\n飞盖长安去，华贯平跻。\n好是倚门迎笑，恰野堂云壑，菊後梅时。\n庆凤雏新长，携手奉莱衣。", 
    "rhythmic": "八声甘州"
  }, 
  {
    "author": "李曾伯", 
    "content": "领青油车骑出郊，来游晋龙山。\n喜水天澄霁，稻畦镰净，榆塞戈闲。\n登高谩酬佳节，一笑破苍颜。\n剩泛茱萸菊，杯莫留残。\n休说参军往事，意当时凝眺，不到长安。\n赖座间小异，豪气眇尘寰。", 
    "rhythmic": "八声甘州"
  }, 
  {
    "author": "李曾伯", 
    "content": "怅浮生、俯仰迹成空，依然此江山。\n对秋容如画，天长雁度，水阔鸥闲。\n追游未甘老态，凭酒借红颜。\n归骑斜阳外，柳老荷残。\n幸对黄花时节，喜宾朋晤语，烽火平安。\n仅风巾一笑，名尚满人寰。", 
    "rhythmic": "八声甘州"
  }, 
  {
    "author": "李曾伯", 
    "content": "八足横戈，一身衷甲，将军致尔来前。\n呼僮解缚，亟荐泽虞鲜。\n族类横行草地，今骈首、鼎镬连连。\n荆江上，不图霜後，风味似吴天。\n晴川。\n千里外，分甘遗远，多谢勤拳。\n对香枨新酒，一洗腥膻。\n慰我吟情归思，都忘却、张孟鲈鳊。\n持螯了，老饕作赋，佳话楚乡传。", 
    "rhythmic": "满庭芳"
  }, 
  {
    "author": "李曾伯", 
    "content": "大块赋形，皇览揆予，俾尔昌而寿。\n嗟壮游。\n岁月老征裘。\n向秋来、顿如蒲柳。\n桂开又。\n鲈莼蟹橙正美，故人应忆传杯手。\n想薜荔岩峦，梧桐庭院，当时风景依旧。\n对斜阳、极目倚危楼。\n问一舸、何时过吴头。\n乘下泽车，戴华阳巾，锦衣游昼。\n犹。\n客有名流。\n交情金石襟期厚。\n双湖烟艇里，剑锋紫气冲斗。\n剩妙墨淋漓，清歌发越，未应独步诗千首。\n待挂了衣冠，来寻杖履，陪君此乐须有。\n到如今、不愿酒泉侯。\n愿生入、玉门早归休。\n任远人、从问安否。\n梁园宾客虽富。\n谁出相如右。\n相逢身健，时平无事，是处溪山明秀。", 
    "rhythmic": "哨遍"
  }, 
  {
    "author": "李曾伯", 
    "content": "黄旗吉语飞来，胡儿已落将军手。\n吾皇神武，一新城郭，断谟天授。\n铁骑才临，雕戈竞逐，击蛇先首。\n快风驱雨洗，江空谷静，淮淝上、似之否。\n此事老臣何有。\n想捷传、延英方昼。\n玉颜应笑，金瓯堪保，贺声交口。\n吾责免夫，吾归可矣，萧然一叟。\n把功名，分付诸公，聊自尝酒盈斗。", 
    "rhythmic": "水龙吟"
  }, 
  {
    "author": "李曾伯", 
    "content": "荆州咫尺神州，几番得失孙刘手。\n山河天险，东南牖户，钺何轻授。\n泪落碑存，鹤归城是，不堪回首。\n喜大堤草色，镇长春在，羊与陆、孰能否。\n风景依然吾有。\n柳营深、铁衣闲画。\n摩云胜气，追戎马足，走蜚狐口。\n往事纷纷，付之蛮触，相忘庄叟。\n有人焉，中夜闻鸡，剑光正烛牛斗。", 
    "rhythmic": "水龙吟"
  }, 
  {
    "author": "李曾伯", 
    "content": "吾皇神武中兴，直须整顿舆图旧。\n岂惟天顾，岷峨一角，但西其首。\n遮护咽喉，扶持气派，宁无医手。\n有庙谟先定，傍观何待，留侯蹑、魏侯肘。\n天眷我家仁厚。\n盛英才、载量车斗。\n中流孤艇，千钧一发，老夫何有。\n休对秋风，移宫换羽，吟无绝口。\n看福星，太乙临梁，此虏自不能久。", 
    "rhythmic": "水龙吟"
  }, 
  {
    "author": "李曾伯", 
    "content": "梅边连辔偕来，柳边先我观光去。\n一门椿桂，尊君孙盛，小儿文举。\n黄鹤联登，横翔雕鹗，健凌鹦鹉。\n趁霜晴春小，南宫问讯，又同奏、明光赋。\n从此青云阔步。\n看龙门、锦标双取。\n荆州时事，不妨大对，细陈当宁。\n久要论交，中年语别，不堪离绪。\n约杏园，得意归时，吾已在浙江浒。", 
    "rhythmic": "水龙吟"
  }, 
  {
    "author": "李曾伯", 
    "content": "千古襄阳，天岂肯、付之荆棘。\n宸算定、图回三载，一新坚壁。\n狼吻不甘春哨衄，马蹄又踏寒滩入。\n向下洲、一鼓扫群胡，三军力。\n连帅是，并州绩。\n宾佐有，雍丘逖。\n赖阴人成事，同心却敌。\n见说陈尸三十里，投鞍委甲如山积。\n待老臣、为作岘樊铭，诸石。", 
    "rhythmic": "满江红"
  }, 
  {
    "author": "李曾伯", 
    "content": "推枕闻鸡，正怪得、乾坤都白。\n元是有、福星临照，至和薰出。\n缘饰夜城疑不夜，弥漫色界成无色。\n更词、巧欲夺天葩，尤殊特。\n貂帽拥，寒何力。\n羔酿举，情何极。\n欠开樽细挹，梅花标格。\n十万铁衣冰到骨，祈天只愿王师息。\n想家童、日办剡中舟，溪头立。", 
    "rhythmic": "满江红"
  }, 
  {
    "author": "李曾伯", 
    "content": "荡节将行，原显尽、花毡铺白。\n人羡道、青丝辔整，红蕖幕出。\n宇宙中间无点医，水天上下俱同色。\n向个中、著此玉为人，真英特。\n元自得，融和力。\n浑不管，凝寒极。\n看福星临照，政敷民格。\n且访桃源仙世界，伫传梅驿春消息。\n定明年、拜表贺端闱，螭坳立。", 
    "rhythmic": "满江红"
  }, 
  {
    "author": "李曾伯", 
    "content": "自当年、种柳向西门，古今号名州。\n对风声策策，浪涛衮衮，又是新秋。\n暂为江山弹压，谁得似贤侯。\n夜观灯棋里，几共边筹。\n休效季鹰高兴，为莼羹鲈脍，遽念吴头。\n且安排维楫，相与济中流。", 
    "rhythmic": "八声甘州"
  }, 
  {
    "author": "李曾伯", 
    "content": "续仲宣、一赋小呼鹰，声名满荆州。\n向宾筵游戏，豪端月露，皮里阳秋。\n遍历文书刁斗，何患不封侯。\n横槊风烟表，独占诗筹。\n见说眉攒心事，在岷峨乡国，落日西头。\n怅英豪遗恨，都付大江流。", 
    "rhythmic": "八声甘州"
  }, 
  {
    "author": "李曾伯", 
    "content": "自六朝、用武诧荆州，襟喉重疆陲。\n更西风似箭，峡江如线，事势夔夔。\n须仗中流砥柱，天付治平谁。\n甚矣吾衰矣，将老东篱。\n休说纷纷往梦，任阴平邓艾，骆谷姜维。\n向棋边聊且，官事了痴儿。", 
    "rhythmic": "八声甘州"
  }, 
  {
    "author": "李曾伯", 
    "content": "对西风、先自念莼鲈，又还月生西。\n叹平生霜露，而今都在，两鬓丝丝。\n当年门垂蓬矢，壮岁竟奚为。\n磊落中心事，只有天知。\n多谢君恩深厚，费丁宁温诏，犹置驱驰。\n看弓刀何事，终是愧毛锥。", 
    "rhythmic": "八声甘州"
  }, 
  {
    "author": "李曾伯", 
    "content": "问秋光、乞得一宵闲，满引玉东西。\n喜亲朋咸集，宴酣真乐，非竹非丝。\n坎止流行付分，岂尽是人为。\n试向君平卜，还可前知。\n自笑头颅如此，奈乌轮难系，驹隙如驰。\n慨壮图已矣，指地不须锥。", 
    "rhythmic": "八声甘州"
  }, 
  {
    "author": "李曾伯", 
    "content": "仿离骚、览揆度新讴，空云霭乌丝。\n把长庚才调，小施筹笔，犹处囊锥。\n鸾枳滩发轫，指日问朝衣。\n雪片梅花外，已露南枝。\n休羡汉疏晋阮，记当年楚产，同是家儿。\n怅岁华如许，同官复同时。", 
    "rhythmic": "八声甘州"
  }, 
  {
    "author": "李曾伯", 
    "content": "记当年、虏压顺昌城，直欲付靴尖。\n赖君家乃祖，笑麾白羽，净洗腥膻。\n荆州甘棠蔼蔼，浓墨宇犹鲜。\n少出拿云手，整顿青毡。\n好个嫩凉天气，想闻鸡听雁，意气犹。\n看相将喜事，眉色已黄占。", 
    "rhythmic": "八声甘州"
  }, 
  {
    "author": "李曾伯", 
    "content": "问孀娥、厌看人，唯复厌人看。\n正凉宵准拟，招延素魄，慰藉苍颜。\n廉纤梧桐细雨，吹彻玉箫寒。\n仿佛山河影，只在云端。\n又似去年今夕，枉教人愁怅，立尽阑干。\n想菱花尘匣，憔悴女乘鸾。", 
    "rhythmic": "八声甘州"
  }, 
  {
    "author": "李曾伯", 
    "content": "灯棋三载客边头。\n江汉等萍浮。\n一片白云关念，对床夜雨难留。", 
    "rhythmic": "朝中措"
  }, 
  {
    "author": "李曾伯", 
    "content": "南风吹棹过吴头。\n聚散付云浮。\n且共一杯怀楚，须期万户封留。", 
    "rhythmic": "朝中措"
  }, 
  {
    "author": "李曾伯", 
    "content": "夜来南极十分明。\n申月应生申。\n小范龙图老子，大苏玉局仙人。", 
    "rhythmic": "朝中措"
  }, 
  {
    "author": "李曾伯", 
    "content": "可恨经年别。\n正安排、剖瓜植竹，拟酬佳节。\n应为犁锄机杼懒，天遣阿香磨折。\n翻一饷、廉纤凄切。\n寂寞金针红线女，枉玉箫、吹断秦楼月。\n清漏静，楚天阔。\n东皋且愿三农悦。\n任从渠、鹊桥蛛网，一番虚设。\n挽取天河聊为我，尽洗西风残热。\n休懊恼、云生巫峡。", 
    "rhythmic": "贺新凉・贺新郎"
  }, 
  {
    "author": "李曾伯", 
    "content": "晓听平安报。\n信荆州、古今形胜，金汤天造。\n落日岘山陈迹在，依旧大堤芳草。\n叹紫塞、黄尘未扫。\n水合水生来又去，赖胡雏、犹畏熊当道。\n薇柳戌，甚时了。\n乞身屡上盏天表。\n感恩深、丁宁帝语，许同芳召。\n自愧黔驴无伎俩，桑土绸缪盍早。\n空手袖、剑锋懊恼。", 
    "rhythmic": "贺新凉・贺新郎"
  }, 
  {
    "author": "李曾伯", 
    "content": "梦觉闻鸡报。\n问岘边、晋家城郭，旧邦新造。\n谁遣平明旌旆入，人说当年草草。\n犹幸把、腥埃俱扫。\n对越老苍方寸在，任酉渠、远度龙堆道。\n还又过，一春了。\n少年意气轻三表。\n到如今、名惭小范，功卑前召。\n赖有把茅归去是，乘此抽身须早。\n何苦受、天来烦恼。", 
    "rhythmic": "贺新凉・贺新郎"
  }, 
  {
    "author": "李曾伯", 
    "content": "问金城方略，数十年来，谁堪称许。\n万福威名，草木识淮浦。\n西顾天长，中流地重，著此巨鳌柱。\n见说棋边，风声鹤唳，胆落胡虏。\n老子家声，六韬亲授，渭水归来，非熊非虎。\n江汉滔滔，建大将旗鼓。", 
    "rhythmic": "醉蓬莱"
  }, 
  {
    "author": "李曾伯", 
    "content": "自鹫峰曾见，金粟如来，犹有英烈。\n碧玉琅，点缀碎琼屑。\n不御纷华，独餐沆瀣，比众芳殊别。\n好向凉宵，无风无雨，宜露宜月。\n身在山中，名香天下，全似幽人，一种修洁。\n解使多愁，对此亦纾悦。", 
    "rhythmic": "醉蓬莱"
  }, 
  {
    "author": "李曾伯", 
    "content": "问前身应在，香醉山中，今存风烈。\n佳夕招延，清论度飞屑。\n玉盈盈，金英点点，标格侬家别。\n好个凉天，更无滴雨，只欠些月。\n菊客兰兄，纷纷侪辈，纵尔芬芳，输我高洁。\n鼻观先知，羞取俗颜悦。", 
    "rhythmic": "醉蓬莱"
  }, 
  {
    "author": "李曾伯", 
    "content": "大不逾粟许，飘散人间，直恁清烈。\n管领芳樽，底事不渠屑。\n中夜庭前，小山丛畔，韵度从来别。\n那更今年，留连秋色，将傍菊月。\n堪羡纱窗，胆瓶斜浸，浅酌低讴，人花双洁。\n恼杀多情，一见一回悦。", 
    "rhythmic": "醉蓬莱"
  }, 
  {
    "author": "李曾伯", 
    "content": "指梅花雪片，问讯八窗，南枝开未。\n一点春风，消息岭头寄。\n太白精神，广平韵度，是岂众芳拟。\n东阁吟边，水清月淡，不妨游戏。\n犹记双湖，几番初度，持酒相期，已花为比。\n鼎味家传，须向玉堂里。", 
    "rhythmic": "醉蓬莱"
  }, 
  {
    "author": "李曾伯", 
    "content": "天顾坤维，持橐秉旄，屈公此行。\n正地雷观象，一阳将复，天星验数，五福初临。\n汉指才宣，蜀民相贺，百万耄倪犹更生。\n先声布，便胆寒西贼，关塞无尘。\n休嗟往事营营。\n要清献、乖崖相拟伦。\n看作新精采，叶符气运，转旋机括，元在人心。\n奖率三军，扫清万里，从此西南开太平。\n功成後，却归来廊庙，细展经纶。", 
    "rhythmic": "沁园春"
  }, 
  {
    "author": "李曾伯", 
    "content": "老子家山，近古苏州，有监本呆。\n叹长途荷担，斯宜已矣，急湍鼓，岂不危哉。\n我爱陶潜，休官彭泽，为三径荒芜归去来。\n君恩重，奈边戈未偃，阃毂犹推。\n东南休运将回。\n幸天日清明公道开。\n把孤忠自许，我心匪石，一真难灭，人口如碑。\n青眼旧交，黑头新贵。\n快九万里风鹏背培。\n诗筒寄，正多情未已，聊解君颐。", 
    "rhythmic": "沁园春"
  }, 
  {
    "author": "李曾伯", 
    "content": "我爱临川，簪绂丛林，有宅一区。\n记谢墩名字，百年犹在，平泉孙子，三世重居。\n皂盖新营，青毡旧识，此复古春秋宜大书。\n奇哉事，信当时种子，下到工夫。\n笑渠。\n驷马门闾。\n是几往过之凡几墟。\n喜尚存遗爱，甘棠在在，无穷生意，茂草如如。\n载酒寻盟，论诗结社，想田可秫兮园可蔬。\n应须念，古亭乔木，无恙还无。", 
    "rhythmic": "沁园春"
  }, 
  {
    "author": "李曾伯", 
    "content": "甚天色。\n苦问桃红李白。\n伊祈氏，沙际才归，依约春回晓烟湿。\n老寒犹煞忒。\n景物。\n中年惯识。\n天应遣，雨洗风梳，柳睡花眠尚无力。\n名园谩他适。\n任黄四栽培，殷七奇特。\n一年好处须寒食。\n待花畔携酒，酒边索句，春馀太半未须急。\n记旧隐幽寂。\n我亦。\n几时得。\n归检点苔封，评品梅格。\n教看林下休官一。", 
    "rhythmic": "兰陵王"
  }, 
  {
    "author": "李曾伯", 
    "content": "白妃卷絮逐风颠。\n透朱帘。\n向空漫。\n剪出冰花，偏爱腊前看。\n能费化工多少力，千万里，尽同天。\n歌楼清赏记当年。\n玉人占。\n绣衾寒。", 
    "rhythmic": "江神子・江城子"
  }, 
  {
    "author": "李曾伯", 
    "content": "昨夜雨兼风。\n断送残红。\n老寒犹自著帘栊。\n为问香篝人语道，翠被还重。\n何处有疏锺。\n惊起匆匆。\n惜春休放酒杯空。\n芳草天涯寒食又，归兴尤。", 
    "rhythmic": "浪淘沙"
  }, 
  {
    "author": "李曾伯", 
    "content": "天限长江，云扰中原，一局持棋势。\n汉将谁。\n盍为扫清之。\n彼伎犹、黔驴而止。\n客亦知。\n何材不生斯世。\n丁宁屡费君王旨。\n向马首论诗，灯前观剑，岂无差强人意。\n幸崆峒麦熟且休师。\n又焉用陈琳檄书飞。\n一笛楼头，万柳营间，从容麾帜。\n噫。\n代有戎夷。\n时贤患乏经纶志。\n紫岩公一出，敌当惊见花字。\n谩被发忧邻，汗颜笑斩，客邪终岂婴元气。\n待拜表盏天，移文问隐，老夫行且归矣。\n怕胡雏穴隙尚相窥。\n有淝水儿曹举兵麾。\n看中兴、隽烈堪继。\n随世样多能底。\n卿自为卿计。\n不妨老子，婆娑矍铄，从渠屦盈户外。", 
    "rhythmic": "哨遍"
  }, 
  {
    "author": "李曾伯", 
    "content": "问梁益。\n天设金城铁壁。\n西风外，依约雁来，还报关山旧秋色。\n三秦听汉檄。\n远恨绵绵脉脉。\n频年事，虚掷桑阴，允诸人竟何策。\n彤弓误殊锡。\n怅活国难医，救世须佛。\n平生本藉毛锥力。\n对弧矢初度，满头白发，何堪兵卫叠画戟。\n咄青史陈碛。\n酒石。\n羡王绩。\n任击缶呼天，此乐何极。\n奚须太息惊前席。", 
    "rhythmic": "兰陵王"
  }, 
  {
    "author": "李曾伯", 
    "content": "问西陵、治比汉河南，若为遽东归。\n正峡江衮衮，中流我共，一楫杭之。\n倏听攀辕告语，公去裤襦谁。\n赖有甘棠在，人口如碑。\n百尺楼头徒倚，记绸缪桑土，几对灯棋。\n指鹭洲何处，心事想鸥知。", 
    "rhythmic": "八声甘州"
  }, 
  {
    "author": "李曾伯", 
    "content": "序正象古琥，吉叶梦维熊。\n身随金粟出世，香满小山丛。\n铁券丹书家世，朱阁青毡步武，名字在尧聪。\n雕鹗健云翮，聊尔待西风。\n功名事，书剑里，笑谈中。\n江涛衮衮如此，天岂老英雄。\n先我甲庚三日，伴子春秋千岁，何幸举樽同。\n歌以寿南涧，愿学稼轩翁。", 
    "rhythmic": "水调歌头"
  }, 
  {
    "author": "李曾伯", 
    "content": "同此三秋端正月，地高先得光辉。\n分明身世玉琉璃。\n不妨人未老，长与月相期。\n我有芳尊共玩事，从渠魏鹊无枝。\n直须饮到五更时。\n大家眠玉界，莫羡宴瑶池。", 
    "rhythmic": "临江仙"
  }, 
  {
    "author": "李曾伯", 
    "content": "楚乡三载中秋，倚楼辄值萧萧雨。\n澄空向午，廉纤数点，又疑虚度。\n卷起云鬟，掣开妆鉴，喜瞻眉宇。\n问常娥丰貌，间何阔矣，元不老、只如故。\n见了悄然无语。\n但令人、不堪怀古。\n老蟾应记，旧时人物，孙刘陶庾。\n俯仰皆空，阴晴何恨，芳樽频举。\n问他年，忆取今宵，人如许、月如许。", 
    "rhythmic": "水龙吟"
  }, 
  {
    "author": "李曾伯", 
    "content": "可爱十分月，都无一点云。\n清光是处皆有，浑不许人分。\n独是大江深处，一片水晶世界，仿佛有微痕。\n坐到夜深际，万籁寂无闻。\n与诸君，同一笑，举芳樽。\n素娥自有佳约，何必命红裙。\n顷刻参横斗转，归去华胥一觉，玩事任纷纷。\n我袖有玉斧，当为整乾坤。", 
    "rhythmic": "水调歌头"
  }, 
  {
    "author": "李曾伯", 
    "content": "公归东里我西州。\n枫荻楚天秋。\n乌樯转首，暮云江树，落日沙头。\n瞿唐此去风涛恶，宁愿贾胡留。\n明年春晚，松江笠泽，归约追游。", 
    "rhythmic": "眼儿媚"
  }, 
  {
    "author": "李曾伯", 
    "content": "对剑花凝，笳叶卷，天宇尘清声肃。\n楼船催解处，正日戈夕照，风旗西矗。\n虎战龙争，人非地是，形势昔雄三国。\n景升今何在，怅婆娑老子，奚堪荆牧。\n岂自古常言，力宁斗智，智宁如福。\n西征非太速。\n奈臣职、难负君王嘱。\n嗟往事、祁山抗表，剑阁刊铭，祗成堕甑并空轴。\n喜听平安信，岂止为、区区一竹。\n蚊类、笑谈逐。", 
    "rhythmic": "大"
  }, 
  {
    "author": "李曾伯", 
    "content": "斜日挂汀洲。\n帆影悠悠。\n碧云合处是吴头。\n几片寒芦三两雁，人立清秋。\n柳外莫停舟。\n休问闲愁。\n人生江海一萍浮。\n世路相期如此水，万里安流。", 
    "rhythmic": "浪淘沙"
  }, 
  {
    "author": "李曾伯", 
    "content": "上巍楼、指顾剑东西，依然旧江山。\n怅谁为荆棘，委渠天险，薄我风寒。\n金瓯经营几载，鸿雁尚漂残。\n一片迷棋局，著手良难。\n犹幸红旗破贼，有竹边新报，喜听平安。\n问纷纷遗事，一笑付凭栏。", 
    "rhythmic": "八声甘州"
  }, 
  {
    "author": "李曾伯", 
    "content": "才过新正，能几日、海棠开了。\n将谓是、睡犹未足，嫣然何笑。\n一片殷红新锦样，天机知费春多少。\n更芳期、不待燕黄昏，莺清晓。\n花旧说，南昌好。\n花宜占，东风早。\n想香霏地近，融和偏巧。\n佳句流传千古在，石湖不见坡翁老。\n倩何人、寄驿报家山，教知道。", 
    "rhythmic": "满江红"
  }, 
  {
    "author": "李曾伯", 
    "content": "自入春来，花信费、几番风了。\n先付与、红妆万点，苍颜一笑。\n旧说沈香亭北似，今虽濯锦江头少。\n最可人、枝上月笼春，烟含晓。\n亨会称，花王好。\n嘉聘惜，梅兄早。\n对芳容细玩，天然新巧。\n羯鼓不须催太甚，霓裳易散梨园老。\n任杜鹃、犹自殿韶华，呼殷道。", 
    "rhythmic": "满江红"
  }, 
  {
    "author": "李曾伯", 
    "content": "风又雨。\n芳事葱葱如旅。\n借问甚时才百五。\n东君浑弗顾。\n红紫园林几许。\n横笛数声何处。\n桃涨连天归未去。\n客和春且驻。", 
    "rhythmic": "谒金门"
  }, 
  {
    "author": "李曾伯", 
    "content": "春且驻。\n休惜残红无主。\n柳色青青还未絮。\n牡丹犹待雨。\n金鸭沈烟一缕。\n人在纱窗觅句。\n仿佛家山三月暮。\n隔帘闻燕语。", 
    "rhythmic": "谒金门"
  }, 
  {
    "author": "李曾伯", 
    "content": "今岁渝州热，过似岭南州。\n火流石铄如傲，尤更炽於秋。\n竟日襟常沾汗，中夕无停手，几至欲蕉头。\n世岂乏凉境，老向此山囚。\n赖苍灵，怜赤子，起龙秋。\n刹那顷耳，天瓢倾下足西畴。\n荡涤两间炎酷，苏醒一番枯槁，民瘼庶其廖。\n清入诗脾里，一笑解吾忧。", 
    "rhythmic": "水调歌头"
  }, 
  {
    "author": "李曾伯", 
    "content": "两岁是六帙，万里客他州。\n一眉新月西挂，又报桂花秋。\n想见吴中稚子，已办秫田数顷，更种橘千头。\n堪笑新亭酒，空效楚人囚。\n饭甘粗，衣任恶，卧从湫。\n世缘道眼看破，闻早问先畴。\n这服清凉散子，多在病坊弗悟，美甚时瘳。\n膏秣归盘去，无乐亦无忧。", 
    "rhythmic": "水调歌头"
  }, 
  {
    "author": "李曾伯", 
    "content": "雪山有缘，白首重来，信不偶然。\n怅怆凄未洗，平戎何策，英灵不绝，赖蜀多贤。\n耆旧二三，甲兵百万，力障狂澜回巨川。\n秋声静，共巍楼把酒，自足筹边。\n何人为我盏天。\n焉用此客星留井躔。\n正柴桑栗里，稻肥蟹健，松江笠泽，莼美鲈鲜。\n百计求闲，一归未得，便得归闲能几年。\n持公赋，待後堂新唱，夸语彭宣。", 
    "rhythmic": "沁园春"
  }, 
  {
    "author": "李曾伯", 
    "content": "人生能有几中秋。\n人自多愁。\n月又何愁。\n老娥今夜为谁羞。\n云意悠悠。\n雨意悠悠。\n自怜踪迹等萍浮。\n去岁荆州。\n今岁渝州。\n可人谁与共斯楼。", 
    "rhythmic": "一剪梅・一翦梅"
  }, 
  {
    "author": "李曾伯", 
    "content": "晚出千林，中立三秋，清哉此花。\n自鹫峰移下，碎成玉屑，蟾宫分到，缀作金葩。\n粟许来微，薰天声价，较楚蕙庾梅还韵些。\n真奇处，但餐沆瀣，不染繁华。\n酒边一笑婆娑。\n疑香醉山中尊者家。\n怅尘埃俗状，强颜羞对，风骚墨客，乐事堪夸。\n月照才清，露浓尤馥，饮待夜深应更佳。\n姑容我，胆瓶斜插，卧看窗纱。", 
    "rhythmic": "沁园春"
  }, 
  {
    "author": "李曾伯", 
    "content": "一种孤，四出清芬，半秋始花。\n只些儿肌骨，才逾一芥，许多韵度，迥压群葩。\n得雨相催，随风所到，较七里山樊尤远些。\n纷纷辈，笑渠侬桃李，徒竞春华。\n试容老子婆娑。\n恍身在广寒仙子家。\n任殷勤唤酒，恣从君赏，徘徊待月，剩向人夸。\n我有家林，旧栽岩壑，得归去相延方是佳。\n姑先约，拼共横船玉，教堕巾纱。", 
    "rhythmic": "沁园春"
  }, 
  {
    "author": "李曾伯", 
    "content": "江头雨过黄花，片帆催向春闱去。\n两年共我，风舟问峡，霜砧闻楚。\n定远从军，兹恩策第，岂堪同语。\n谩咨嗟人事，分明天意，广寒阙、待平步。\n健笔凌云如许。\n看新年、榜登龙虎。\n转头却笑，弓刀塞上，粗官何取。\n海阔鹏搏，途穷马老，不胜离绪。\n过旧游、人问征夫，烦为说、戌边苦。", 
    "rhythmic": "水龙吟"
  }, 
  {
    "author": "李曾伯", 
    "content": "天涯舍我先归，还知我以何时去。\n浮生萍梗，南辕北旆，之吴之楚。\n岂偶然哉，祗堪一笑，无庸多语。\n向临歧赋别，丁宁祝望，竿百尺、进一步。\n其奈头颅如许。\n更藩篱、穴犹据虎。\n良机一失，付之谁手，探囊堪取。\n君对天庭，上咨西事，历陈条绪。\n问相如、汉指来宣，果何益、亦何苦。", 
    "rhythmic": "水龙吟"
  }, 
  {
    "author": "李曾伯", 
    "content": "二十年间，黄州竹楼，共酬好春。\n记淮江表，群贤毕集，清明上巳，二美相并。\n一枕黄粱，满头白发，屈指旧游能几人。\n堪嗟处，怅光阴易老，犹困西尘。\n今朝又值良辰。\n空想像、长安天气新。\n问兰亭癸丑，雪堂壬戌，倏成畴昔，将似来今。\n觞泛流泉，茗烹新火，领略韶华聊啸吟。\n鹦洲去，有故人相问，为语归音。", 
    "rhythmic": "沁园春"
  }, 
  {
    "author": "李曾伯", 
    "content": "咄咄衰翁，向羽书中，又过一春。\n正老怀梦想，扁舟访剡，壮图惭负，万里城并。\n溟翼之上，冀群空矣，自此阳关无故人。\n岷江路，忆一番风浪，三月烟尘。\n美哉乐事良辰。\n正好趁东门官柳新。\n且舒晴慷慨，何须感旧，转头解后，未必犹今。\n问讯南楼，劳还西戌，君为楚歌侬越吟。\n眉黄近，怕洛涯催出，便有佳音。", 
    "rhythmic": "沁园春"
  }, 
  {
    "author": "李曾伯", 
    "content": "万里戌边，八载去家，始遂一归。\n怅中年早历，虎头兵幕，平生屡建，豹尾神旗。\n岂得闲身，毋庸多议，感荷九重渊听知。\n当时事，似狂澜欲倒，孰障东之。\n天教狂虏灰飞。\n更莫问儿郎存血衣。\n把雪裘霜帽，绝交楚徼，雨蓑风笠，投老吴矶。\n径与松荒，人同鹤在，交友晓天星样稀。\n从今去，共麴生相约，愿乐清时。", 
    "rhythmic": "沁园春"
  }, 
  {
    "author": "李曾伯", 
    "content": "极目江涛，不有人焉，其能国乎。\n伟故家风烈，激扬手段，平生践履，精密工夫。\n冰漕功成，月卿召入，小却犹当登从涂。\n斯行也，非纪网省闼，定引京都。\n猗欤。\n愿疾其驱。\n弹指顷暑收秋又初。\n向玉阶芳寸，亲承温问，金成十二，细述嘉谟。\n苕船边，藕花香里，念人在洞庭青草湖。\n它年事，约携东老酒，附洛英图。", 
    "rhythmic": "沁园春"
  }, 
  {
    "author": "李曾伯", 
    "content": "天目山房，洪崖老仙，亲授一灯。\n自檄草参筹，宾筵领袖，鼎梅助味，省闼权衡。\n华国文章，立朝风力，犹有老成人典刑。\n如公样，盍夜趋宣室，昼对延英。\n乘轺惠我湘民。\n作翼轸中间一福星。\n正千飕漕玉，张颐西峤，单车把绣，将指南闽。\n过阙留中，历阶而上，方值汉朝更化新。\n南中事，若君王问及，老弗能胜。", 
    "rhythmic": "沁园春"
  }, 
  {
    "author": "李曾伯", 
    "content": "明日生初，还知否、明年六十。\n嗟老矣、满头都缟，寸心犹赤。\n三十载间尘土债，几千里外风涛役。\n赖君天、许放故山归，恩无极。\n出而作，入而息。\n美可茹，鲜可食。\n任浩书空咄，禹笑人寂。\n断国谋王非我事，抱孙弄子聊吾适。\n且从今、时复一中之，杯中物。", 
    "rhythmic": "满江红"
  }, 
  {
    "author": "李曾伯", 
    "content": "今岁潇湘，真个见、嘉平三白。\n圜里、无非和气，不知寒色。\n宇宙幻成清净境，了无一点红尘入。\n问太空、此瑞自何来，君王德。\n歌笑是，兔园客。\n辛苦是，鹅池役。\n任谢家儿女，赋嘲纷出。\n洗尽腥膻空万里，屏除螟深千尺。\n向此时、何以对梅花，呼欢伯。", 
    "rhythmic": "满江红"
  }, 
  {
    "author": "李曾伯", 
    "content": "蝶梦惊残，仿佛似、东方才白。\n人报道、城疑不夜，界几无色。\n敲瓦微听冰线响，开窗倏放风花入。\n拥重貂、曾不觉寒侵，将何德。\n呼剡棹，行为客。\n平蔡垒，何能役。\n算争如、穷檐高卧，闭门毋出。\n安得松江江上去，一蓑独钓丝千尺。\n要不持、寸铁和前修，文章伯。", 
    "rhythmic": "满江红"
  }, 
  {
    "author": "李曾伯", 
    "content": "立雪寒窗，照肝胆、了然明白。\n浑似得、齐宫气象，郢楼颜色。\n天籁无声随物应，阳春有脚从中入。\n与邦人、稽首谢天工，元冥德。\n人正作，潇湘客。\n谁谓有，蓝关役。\n对江天暮景，鹅溪描出。\n银浪卷飞鸥一片，玉枝擎重龙千尺。\n羡联镳、曾作岳峰游，前方伯。", 
    "rhythmic": "满江红"
  }, 
  {
    "author": "李曾伯", 
    "content": "把绣成吟，真压倒、古之元白。\n佳句有、雪车冰柱，曾无衿色。\n一点不留烟火气，时脾时有清风入。\n更岭边、多少活人恩，于公德。\n公自是，朝天客。\n应笑我，为人役。\n看时犹多事，公须一出。\n琅腹细披忠抱寸，龙颜密侍天威尺。\n借笔端、从此润皇猷，翰林伯。", 
    "rhythmic": "满江红"
  }, 
  {
    "author": "李曾伯", 
    "content": "听彻惊乌，起览镜、顿添头白。\n曾不见、江南人寄，一枝春色。\n风卷龙鳞残甲下，山无虎迹新蹄入。\n罄冰天、桂海使同风，修文德。\n三十载，江湖客。\n千万里，关山役。\n且付之杯酒，何愁西出。\n天女花边浑似剪，志公杖上平如尺。\n把富贫、都作一般看，何什伯。", 
    "rhythmic": "满江红"
  }, 
  {
    "author": "李曾伯", 
    "content": "草草春盘，那敢赋、丝青玉白。\n湘波动、雁怀归思，柳催行色。\n冻逐寒梢残雪解，暖随野烧轻烟入。\n举人间、无物不光辉，东皇德。\n莺燕报，朱门客。\n乌兔老，红尘役。\n羡翠轺多暇，彩花新出。\n捧日东城行应制，去天只隔城南尺。\n趁五更、桦烛向端闱，班常伯。", 
    "rhythmic": "满江红"
  }, 
  {
    "author": "李曾伯", 
    "content": "春日何来，深雪里、南枝先白。\n伊祈氏、一番陶冶，千林色香。\n弱柳眼回青尚浅，小桃腮晕红将入。\n笑渠侬、剪彩与裁花，夸闺德。\n九十日，春还客。\n数千里，官为役。\n看时来、雁随云去，鱼从冰出。\n一脉流通天造化，三杯扶植身关尺。\n对东皇、太乙续离骚，需词伯。", 
    "rhythmic": "满江红"
  }, 
  {
    "author": "李曾伯", 
    "content": "万紫千红，都不似、玉奴一白。\n三数萼、有冰霜操，无脂粉色。\n长共竹君松友伴，岂容蝶使蜂媒人。\n似惠和、伊任与夷清，兼三德。\n能洁已，能娱客。\n成子後，调羹役。\n更岁寒风味，时然後出。\n春浅吹回羌管寸，夜阑吟费花笺尺。\n炯使皇、两两月黄昏，真诗伯。", 
    "rhythmic": "满江红"
  }, 
  {
    "author": "李曾伯", 
    "content": "岭蜀天涯路。\n忆前年、担簦西上，旌麾南去。\n谁谓潇湘还解后，重对灯前笑语。\n挺乔木、森森犹故。\n梅外柳边官事了，记牢之、曾著元戎府。\n聊访问，旧游处。\n酒边不用伤南浦。\n为亭、百年门户，正烦宗主。\n见说君王方旰食，借箸哺应为吐。\n这官职、二郎须做。\n若见时贤询小阮，愿早携、耕春雨。\n嗟矍铄，恐迟暮。", 
    "rhythmic": "贺新郎"
  }, 
  {
    "author": "李曾伯", 
    "content": "日近长安路。\n喜骖鸾、带簪游戏，弓旌招去。\n闻道汉朝帷帏里，要问隅蛮语。\n嗟时事、尚兹多故。\n办取忠谋宜入告，见石洪、曾在乌公府。\n须细访，风寒处。\n左荆右岭中湘浦。\n愿扶持、东南温厚，老天张主。\n翘馆钦贤人共说，一饭每勤三吐。\n公此去、好官须做。\n从臾泾舟同共济，更绸缪、桑土先阴雨。\n灭此虏，直朝暮。", 
    "rhythmic": "贺新郎"
  }, 
  {
    "author": "李曾伯", 
    "content": "老作星沙守。\n问今年、平头六十，翁还知否。\n暑葛霜砧都历遍，还著回旋舞袖。\n奚所用、皤然一叟。\n欲觅金丹驻颜色，纵铁鞋、踏破终无有。\n空自诧，不龟手。\n西风又近中秋候。\n记相将、桂华开未，月儿圆又。\n弧矢四方男子事，争奈灰心也久。\n何以报、国恩深厚。\n了却宫痴归去好，有竹窗、蓬户生涯旧。\n姑一笑，付杯酒。", 
    "rhythmic": "贺新郎"
  }, 
  {
    "author": "李曾伯", 
    "content": "问讯南州守。\n怅吾生、今非昔比，後犹今否。\n涉尽风涛凭个甚，一瓣心香在袖。\n人竞说、顽哉此叟。\n识破荣途皆幻境，只形骸、已累它何有。\n姑勉尔，应之手。\n休烦太卜勤占候。\n怕漂零、江湖易老，光阴难又。\n兔魄初生人初度，期共婵娟长久。\n赖此月、於人犹厚。\n燕颔封侯非我事，早携书、归卧吾庐旧。\n渝此约，有如酒。", 
    "rhythmic": "贺新郎"
  }, 
  {
    "author": "李曾伯", 
    "content": "宵旰轸先虑，岭海屈真儒。\n金城素有奇略，不待至才图。\n春满洲鹦楼鹤，天付簪山带水，驷马驾轻车。\n六月正炎热，吾肯缓吾驱。\n越蓬婆，逾邛，彼穹庐。\n其能涉我烟瘴，载籍以来无。\n联络五溪百粤，托柱南方半壁，中外保无虞。\n了此经营事，归去位钧枢。", 
    "rhythmic": "水调歌头"
  }, 
  {
    "author": "李曾伯", 
    "content": "洞庭千古月，湘水一天秋。\n凉宵将傍三五，玩事若为酬。\n人立梧桐影下，身在桂花香里，疑是玉为州。\n宇宙大圆镜，沆瀣际空浮。\n傍谯城，瞻岳麓，有巍楼。\n不妨举酒，相与一笑作遨头。\n人已星星华发，月只团团素魄，几对老蟾羞。\n回首海天阔，心与水东流。", 
    "rhythmic": "水调歌头"
  }, 
  {
    "author": "李曾伯", 
    "content": "佳月四时有，举世重中秋。\n金明水秀竞爽，互古景难酬。\n爝火繁星退敛，桂海冰天洞照，清影遍神州。\n万象自妍丑，一鉴碧虚浮。\n昔苏张，夸玉界，赋琼楼。\n素娥阅人多矣，不怕雪添头。\n只恐参横斗转，还又酒阑歌散，醉态醒堪羞。\n安得真仙术，兔魄驻西流。", 
    "rhythmic": "水调歌头"
  }, 
  {
    "author": "李曾伯", 
    "content": "敢问辽天月，历几亿春秋。\n老娥盍相刮目，无一语相酬。\n似讶经年间阔，类笑衰翁潦倒，岁岁客他州。\n清照五湖阔，倦影一萍浮。\n任渠侬，琴当户，酒当楼。\n人生适意，封君何似橘千头。\n月正圆时固好，人欲闲时须早，毋作陇西羞。\n多谢锦囊句，椽笔富清流。", 
    "rhythmic": "水调歌头"
  }, 
  {
    "author": "李曾伯", 
    "content": "问讯中秋月，瞥见一眉弯。\n婆娑桂影，今年又向桂林看。\n蓬天桑弧初度，罗带玉簪旧识，俯仰十年间。\n记得老坡语，颓景薄西山。\n碧虚人，应笑我，已苍颜。\n岁寒耿耿，不改惟有寸心丹。\n目断风涛万里，梦绕烟霞一壑，老矣甚时闲。\n不愿酒泉郡，愿入玉门关。", 
    "rhythmic": "水调歌头"
  }, 
  {
    "author": "李曾伯", 
    "content": "渐吾乡秋近，正莼美、更鲈肥。\n顾安得相从，征帆衔尾，飞盖追随。\n南中眼前事势，正相持、边腹一枰棋。\n将谓灯明月暗，笑谈共和韩诗。\n谁知。\n催上王畿。\n无计可，挽留之。\n想翠微深处，倚楼日望，天际人归。", 
    "rhythmic": "木兰花慢"
  }, 
  {
    "author": "李曾伯", 
    "content": "六十衰翁，更加二龄，此何等时。\n不退寻岩壑，相安耕钓，重来岭峤，犹事驱驰。\n绝类文渊，当年矍铄，上马据鞍奚所为。\n偏怜处，是难堪潦雾，水际鸢飞。\n云台铜柱空题。\n奈床下伊人心素疑。\n自古来如此，只须付酒，风光纵好，勿复言诗。\n莼菜美时，桂花香里，所愿少须臾乐之。\n西风外，喜羽书夜静，即是归期。", 
    "rhythmic": "沁园春"
  }, 
  {
    "author": "李曾伯", 
    "content": "今岁垂弧，欲自寿、一辞莫措。\n何可拟、翁头如雪，香山白傅。\n首夏一番罹重病，去秋数月撄狂虏。\n赖天公、肯为保馀生，逢初度。\n今幸释，千钧负。\n尤可喜，归田去。\n但蹒跚勃，龙锺如许。\n薇柳诸关成底事，菊松三径犹堪主。\n办篮舆、尚可檄渔樵，盟鸥鹭。", 
    "rhythmic": "满江红"
  }, 
  {
    "author": "李曾伯", 
    "content": "西风涤尽炎，连朝更值天无雨。\n笋舆轧轧，经行三日，碧无数。\n胜绝江山，余行天下，无如此处。\n任今来昔往，迎新送旧，风景在、只如许。\n谁谓阴山骄虏。\n去年冬、敢侵吾土。\n哀哀鸿雁，一番荡析，幸逢多黍。\n拜表出师，安南定北，岂无忠武。\n嗟病夫、老矣无能，促归棹，舣江渚。", 
    "rhythmic": "水龙吟"
  }, 
  {
    "author": "李曾伯", 
    "content": "昨夜虽三五，宝鉴未纯全。\n今宵既望，兔魄才是十分圆。\n又得平滩系缆，冷浸玻璃千顷，表里一壶天。\n扶惫蓬窗下，拼却夜深眠。\n想嫦娥，应笑我，鬓苍然。\n平生修玩，犹记历历旧山川。\n安得乘槎访斗，问讯广寒宫殿，怅未了尘缘。\n愿赐长生药，换我骨为仙。", 
    "rhythmic": "水调歌头"
  }, 
  {
    "author": "李曾伯", 
    "content": "数年来、揆度在南州，今年在家山。\n叹平生踪迹，荆淮岭蜀，多少间关。\n幸对园林花竹，一笑且团栾。\n莫忆西风梦，驰志楼兰。\n赢得维摩多病，奈鬓毛剥落，步武蹒跚。\n神仙何处，遗我以金丹。", 
    "rhythmic": "八声甘州"
  }, 
  {
    "author": "李曾伯", 
    "content": "此花迥绝他花，湘中不减吴中盛。\n疑从太华，分来岳麓，根玉井。\n炬列千红，盖擎万绿，织成云锦。\n向壶天清暑，风梳露洗，尘不染、香成阵。\n好似一番雨过，似轻鬟、晚临妆镜。\n阿环浴罢，珠横翠乱，芳肌犹润。\n载月同游，隔花共语，酒边清兴。\n问六郎、凝伫多时，公不饮、俗几甚。", 
    "rhythmic": "水龙吟"
  }, 
  {
    "author": "郑熏初", 
    "content": "忆南洲。\n绀波萦绕，垂杨翠拂朱楼。\n念十载风流梦觉，满身花影人扶，旧曾暗游。\n无言空怆离忧。\n醉袖将红泪，吟笺写许清愁。\n试与问、杨琼解怜郎否，也应还是，旧家身价，而今艳质不来眼底，柔情终在心头。", 
    "rhythmic": "八六子"
  }, 
  {
    "author": "郑熏初", 
    "content": "春江一望微茫。\n辨桅樯。\n无限青青麦里、菜花黄。", 
    "rhythmic": "乌夜啼"
  }, 
  {
    "author": "郑熏初", 
    "content": "开遍来禽，春事过也，江南倦客心苦。\n料理花愁，销磨酒病，还是年时意绪。\n寒浅香轻，早一霎、朝来微雨。\n柳曲闻莺，河桥信马，旋题新句。\n漫道而今无贺铸。\n尽肠断、满帘飞絮。\n说似风流，除非小杜，妙绝夸能赋。", 
    "rhythmic": "氐州第一"
  }, 
  {
    "author": "郑熏初", 
    "content": "忆燕台。\n正倚帘吹絮，小立望郎来。\n管调丝，涂妆绾髻，密意曾托蜂媒。\n空恁误、湔裙暗约，最无奈、好梦易惊回。\n想见而今，浅颦双翠，沁破妆梅。\n沈带悄然宽尽，恨年时行处，红糁苍苔。\n前事重寻，幽欢难偶，钿合空委鸾钗。", 
    "rhythmic": "一萼红"
  }, 
  {
    "author": "余", 
    "content": "怪新来瘦损。\n对镜台、霜华零乱鬓影。\n胸中恨谁省。\n正关山寂寞，暮天风景。\n貂裘渐冷。\n听梧桐、声敲露井。\n可无人、为向楼头，试问塞鸿音信。\n争忍。\n勾引愁绪，半掩金铺，雨欺灯晕。\n家僮困卧，呼不应，自高枕。\n待催他、天际银蟾飞上，唤取嫦娥细问。\n要乾坤，表里光辉，照予醉饮。", 
    "rhythmic": "瑞鹤仙"
  }, 
  {
    "author": "赵崇", 
    "content": "日日酒围花阵。\n画阁红楼相近。\n残月醉归来，长是雨羞云困。\n低问。\n低问。\n独自绣帏睡稳。", 
    "rhythmic": "如梦令"
  }, 
  {
    "author": "赵崇", 
    "content": "窗外燕娇莺妒。\n窗下梦魂无据。\n梦好却频惊，不到彩云深处。\n无绪。\n无绪。\n红重一帘花雨。", 
    "rhythmic": "如梦令"
  }, 
  {
    "author": "赵崇", 
    "content": "玉搔头，金约臂。\n娇重不胜残醉。\n留粉黛，晕胭脂。\n浅寒生玉肌。\n待归来，浑未准。\n疑杀那回书信。\n春又好，思无穷。\n卷帘花露浓。", 
    "rhythmic": "更漏子"
  }, 
  {
    "author": "赵崇", 
    "content": "春尚浅。\n江上柳梢风软。\n销尽玉梅春不管。\n冷香和梦远。\n脉脉绿窗新怨。\n花胜无心重翦。\n帘押护香闲不卷。\n卷帘芳事遍。", 
    "rhythmic": "谒金门"
  }, 
  {
    "author": "赵崇", 
    "content": "春意泄。\n香重一枝梅雪。\n寒透玉壶冰暗结。\n玉奴情更劣。\n似语还羞奇绝。\n妒白怜红时节。\n酒力未醒双眼缬。\n一帘风弄月。", 
    "rhythmic": "谒金门"
  }, 
  {
    "author": "赵崇", 
    "content": "晴意早。\n帘外数声啼鸟。\n有约不来春梦杳。\n琐窗微弄晓。\n江上残梅未扫。\n叶底芳桃红小。\n天远断云尘不到。\n过春还草草。", 
    "rhythmic": "谒金门"
  }, 
  {
    "author": "赵崇", 
    "content": "春意薄。\n江上晚来风恶。\n帘外海棠花半落。\n睡深浑未觉。\n梦想当年行乐。\n新恨暗添金鹊。\n写就金笺无处托。\n去鸿天一角。", 
    "rhythmic": "谒金门"
  }, 
  {
    "author": "赵崇", 
    "content": "莺歌蝶舞。\n池馆春多处。\n满架花云留不住。\n散作一川香雨。\n相思夜夜情。\n青衫泪满啼红。\n料想故园桃李，也应怨月愁风。", 
    "rhythmic": "清平乐"
  }, 
  {
    "author": "赵崇", 
    "content": "妒红欺绿。\n轻浪潮温玉。\n鸾袖卷香金。\n娇怯未消寒粟。\n锦衾初罢承欢。\n宿妆微褪香弯。\n醉眼乍松还困，断云犹绕巫山。", 
    "rhythmic": "清平乐"
  }, 
  {
    "author": "赵崇", 
    "content": "丝发风轻掠，酥胸冷不侵。\n背人小立卸瑶簪。\n一缕柔情、系得几人心。\n曲槛花方蓓，荷桥柳未阴。", 
    "rhythmic": "南柯子・南歌子"
  }, 
  {
    "author": "赵崇", 
    "content": "掩笑轻抬袖，慵妆浅画眉。\n嫩晴帘箔玉梅飞。\n门外寒轻、疏柳趁黄时。\n绾带香罗结，交叉绿玉枝。", 
    "rhythmic": "南柯子・南歌子"
  }, 
  {
    "author": "赵崇", 
    "content": "轻云过雨，炎晖初减，楼台片片馀霞。\n曲径通幽，小阑斜护，水天薄暮人家。\n暝色趣归鸦，竹风交立玉，清透窗纱。\n断岸涟漪，乱萍芳苇绕烟沙。\n依稀画艇莲娃。\n掩鲛绡微沁，急桨咿哑。\n香雾霏微，冷光摇曳，娅红深映低花。\n天际玉钩斜。\n矶边菱唱答，惊断鸣蛙。\n满棹白苹归去，幽兴绕天涯。", 
    "rhythmic": "望海潮"
  }, 
  {
    "author": "赵崇", 
    "content": "紫陌芳尘，烟缕收寒，雨丝过云。\n羡交阴桃叶，窗前曲槛，认巢燕子，柳底朱门。\n回首年时，雾鬟风袖，袅袅娉娉娇上春。\n逢迎处，尽芳华缱绻，玉佩殷勤。\n谁知此际销魂。\n漫隐约人前笑语温。\n记掌中纤细，真成一梦，花时怨忆，应为双文。\n载酒心情，教眉诗句，空悔风流曾误人。\n凭谁去，待寄将恨事，两处平分。", 
    "rhythmic": "沁园春"
  }, 
  {
    "author": "赵崇", 
    "content": "卷珠帘、几番花信。\n轻寒犹自成阵。\n一年芳事如朝梦，容易绿深红褪。\n寒食近。\n惟自有、断肠垂柳禁春困。\n琐窗深静。\n悄叠损缕衣，凝尘暗掩，金斗熨清润。\n章台恨。\n准拟芳期未稳。\n旧游细把重忖。\n鉴鸾钗凤平分久，留取年时心印。\n谁与问。\n待试写花笺，密寄教郎认。\n妒香怜粉。\n欲写却还羞，轻颦浅叹，字字揽方寸。", 
    "rhythmic": "摸鱼儿"
  }, 
  {
    "author": "赵崇", 
    "content": "隐枕轻潮，拂尘疏雨，幽梦似真还断。\n莺雏燕婉，依约年时，花下试翻歌扇。\n憔悴鬓怯春寒，慢掠轻丝，柳风如箭。\n甚阳台渺邈，行云无准，楚天空远。\n应唤觉、当日琴心，祗今诗思，惆怅客衣尘染。\n钗留股玉，袜袭钩罗，荏苒腻寒香变。\n问讯多情，别後笑巧颦娇，对谁长倩。\n但晚来江上，眼迷心想，越山两点。", 
    "rhythmic": "过秦楼"
  }, 
  {
    "author": "赵崇", 
    "content": "翠羽低飞帘半揭。\n宝簟牙床凉似雪。\n窗虚云母澹无风，隔墙花动黄昏月。\n玉钗鸾坠发。\n盈盈白露侵罗袜。\n记逢迎，鸿惊燕婉，灯影弄明灭。\n蜀雨巫云愁断绝。\n罗带同心留绾结。\n交枝红豆雨中看，为君滴尽相思血。\n染衣香未歇。", 
    "rhythmic": "归朝欢"
  }, 
  {
    "author": "赵崇", 
    "content": "江烟如雾水满汀。\n早梅花、偏占浅清。\n倚翠竹、寒无力，想潇湘、斜日暮云。", 
    "rhythmic": "恋绣衾"
  }, 
  {
    "author": "赵崇", 
    "content": "一翦微寒禁翠袂。\n花下重开，旧燕添新垒。\n风旋落红香币地。\n海棠枝上莺飞起。\n薄雾笼春天欲醉。\n碧草澄波，的的情如水。\n料想红楼挑锦字。\n轻云淡月人憔悴。", 
    "rhythmic": "蝶恋花"
  }, 
  {
    "author": "赵崇", 
    "content": "桃花相向东风笑。\n桃花忍放东风老。\n细草碧如烟。\n薄寒轻暖天。\n折钗鸾作股。\n镜里参差舞。\n破碎玉连环。\n卷帘春睡残。", 
    "rhythmic": "菩萨蛮"
  }, 
  {
    "author": "赵崇", 
    "content": "桂海云蒸，瘴山雾暖，片雪何曾到地。\n羡长日、岛仙清暑，自学得、剪冰裁□。\n把岁寒、五出工夫，别妆点薰风，尽成清致。\n尽虹雨翻晴，暮霞焦土，一种凄凉如洗。\n酝藉丰标浑无比。\n应似惜、潇湘蕙疏兰弃。\n纵未入、众芳题品，终自倚、一涯风味。", 
    "rhythmic": "金明池"
  }, 
  {
    "author": "方岳", 
    "content": "说与梅花，且莫道、今年无雪。\n君不见、秋崖鬓底，茎茎骚屑。\n笔砚只催人老大，湖山不了诗愁绝。\n问、何事下矶来，抛云月。\n重省起，西山芴。\n终负却，东山屐。\n把草堂借与，鹭眠鸥歇。\n乌帽久闲苍藓石，青衫今作枯荷叶。\n笑人间、万事竟何如，从吾拙。", 
    "rhythmic": "满江红"
  }, 
  {
    "author": "方岳", 
    "content": "且问黄花，陶令後、几番重九。\n应解笑、秋崖人老，不堪诗酒。\n宇宙一舟吾倦矣，山河两戒天知否。\n倚西风、无奈剑花寒，虬龙吼。\n江欲，谈天口。\n秋何负，持螯手。\n尽石鳞芜没，断烟衰柳。\n故国山围青玉案，何人印佩黄金斗。\n倘只消、江左管夷吾，终须有。", 
    "rhythmic": "满江红"
  }, 
  {
    "author": "方岳", 
    "content": "苍石横筇，松风外、自调龟息。\n浑不记、东皋秋事，西湖春色。\n底处未嫌吾辈在，此心说与何人得。\n向海棠、烂醉过清明，酬佳节。\n君莫道，江鲈忆。\n吾自爱，山泉激。\n尽月明夜半，杜鹃声急。\n人事略如春梦过，年光不啻惊弦发。\n怕醒来、失口问诸公，今何日。", 
    "rhythmic": "满江红"
  }, 
  {
    "author": "方岳", 
    "content": "左手紫螯蟹，右手绿螺杯。\n古今多少遗恨，俯仰已尘埃。\n不共青山一笑，不与黄花一醉，怀抱向谁开。\n举酒属吾子，此兴正崔嵬。\n夜何其，秋老矣，盍归来。\n试问先生归否，茅屋欲生苔。\n穷则箪瓢陋巷，达则鼎彝清庙，吾意两悠哉。\n寄语雪溪外，鸥鹭莫惊猜。", 
    "rhythmic": "水调歌头"
  }, 
  {
    "author": "方岳", 
    "content": "秋雨一何碧，山色倚晴空。\n江南江北愁思，分付酒螺红。\n芦叶蓬舟千重，菰菜莼羹一梦，无语寄归鸿。\n醉眼渺河洛，遗恨夕阳中。\n苹洲外，山欲暝，敛眉峰。\n人间俯仰陈迹，叹息两仙翁。\n不见当时杨柳，只是从前烟雨，磨灭几英雄。\n天地一孤啸，匹马又西风。", 
    "rhythmic": "水调歌头"
  }, 
  {
    "author": "方岳", 
    "content": "醉我一壶玉，了此十分秋。\n江涛还此，当日击楫渡中流。\n问讯重阳烟雨，俯仰人间今古，此意渺沧洲。\n天地几今夕，举白与君浮。\n旧黄花，新白发，笑重游。\n满船明月犹在，何日大刀头。\n谁跨扬州鹤去，已怨故山猿老，借箸欲前筹。\n莫倚阑干北，天际是神州。", 
    "rhythmic": "水调歌头"
  }, 
  {
    "author": "方岳", 
    "content": "甓社有明月，夜半吐光寒。\n淮南草木飞动，秀出斗牛间。\n自有秦沙以後，试问少游而下，谁卷入毫端。\n补衮仲山甫，冰雪照云寰。\n霄汉近，绣衣去，锦衣还。\n江南且为梅醉，莫道岁将阑。\n三百六旬欲换，五百岁终才始，月月两循环。\n酌彼金错落，浇此碧琅。", 
    "rhythmic": "满江红"
  }, 
  {
    "author": "方岳", 
    "content": "明日又重午，搀借玉蒲香。\n劝金且尽杯酒，听我试平章。\n时事艰难甚矣，人物眇然如此，骚意满潇湘。\n醉问屈原子，烟水正微茫。\n溯层峦，浮叠嶂，碧云乡。\n眼中犹有公在，吾意亦差强。\n胸次甲兵百万，笔底天人三策，堪补舜衣裳。\n要及黑头耳，霖雨趁梅黄。", 
    "rhythmic": "水调歌头"
  }, 
  {
    "author": "方岳", 
    "content": "剡曲一篷月，乘兴到人间。\n蓬莱山在何处，鹤骨不禁寒。\n胸有云门禹穴，笔有禊亭晋帖，风露洗脾肝。\n秋入紫宸殿，磨玉写琅。\n问何如，趋琐闼，系狨鞍。\n江涛今已如此，可奈寸心丹。\n我宋与天无极，公寿如春难老，王气自龙蟠。\n勋业付浯石，留与世人看。", 
    "rhythmic": "水调歌头"
  }, 
  {
    "author": "方岳", 
    "content": "宇宙一杯酒，暝色倚重湖。\n青山杳杳何处，烟水泻愁予。\n别岸风涛喷薄，半夜鱼龙悲啸，能撼我诗无。\n李白醉不醒，唤起问何如。\n是耶非，天莽苍，雪模糊。\n苍颜白发如此，空复笑今吾。\n寄语鹭朋鸥侣，好在风餐水宿，底处不烟芜。\n吾亦从此逝，从我者谁欤。", 
    "rhythmic": "水调歌头"
  }, 
  {
    "author": "方岳", 
    "content": "尽为春愁，尽劝春归，直恁恨深。\n况雨急黄昏，寒欺客路，月明夜半，人梦家林。\n店舍无烟，楚乡寒食，一片花飞那可禁。\n小凝伫，黯红蔫翠老，江树阴阴。\n汀洲杜若谁寻。\n想朝鹤怨兮猿夜吟。\n甚连天芳草，凄迷离恨，拂帘香絮，撩乱深心。\n汝亦知乎，吾今倦矣，瓮有馀春可共斟。\n归来也，问渊明而後，谁是知音。", 
    "rhythmic": "沁园春"
  }, 
  {
    "author": "方岳", 
    "content": "岁在永和，癸丑暮春，修禊兰亭。\n有崇山峻岭，茂林修竹，清流湍激，映带山阴。\n曲水流觞，群贤毕至，是日风和天气清。\n亦足以，供一觞一咏，畅叙幽情。\n悲夫一世之人。\n或放浪形骸遇所欣。\n虽快然自足，终期於尽，老之将至，後视犹今。\n随事情迁，所之既倦，俯仰之间迹已陈。\n兴怀也，将後之览者，有感斯文。", 
    "rhythmic": "沁园春"
  }, 
  {
    "author": "方岳", 
    "content": "莺带春来，鹃唤春归，春总不知。\n恨杨花多事，杏花无赖，半随残梦，半惹晴丝。\n立尽碧云，寒江欲暮，怕过清明燕子时。\n春且住，待新雏熟了，却问行期。\n问春春竟何之。\n看紫态红情难语离。\n想芳韶犹剩，牡丹知处，也须些个，付与荼縻。\n唤取娉婷，劝教春醉，不道五更花漏迟。\n愁一饷，笑车轮生角，早已天涯。", 
    "rhythmic": "沁园春"
  }, 
  {
    "author": "方岳", 
    "content": "蠢彼鼯，嗟尔何为，敢瞰长淮。\n遣诗书元帅，又劳指画，神仙寿日，不放襟怀。\n略已三年，可曾一笑，天岂悭吾老子哉。\n诸人者，且携将雅颂，留待磨崖。\n我姑酌彼金。\n便小醉、宁辞鹦鹉杯。\n问今何时也，子其休矣，有如此酒，奚取吾侪。\n帝曰不然，政须卿辈，作我长城惟汝谐。\n凝望处，见红尘飞骑，捷羽东来。", 
    "rhythmic": "沁园春"
  }, 
  {
    "author": "方岳", 
    "content": "有美人兮，铁石心肠，寄春一枝。\n喜藓生龙甲，那因雪瘦，月横鹤膝，不受寒欺。\n云卧空山，梦回孤驿，生怕渠嗔未敢诗。\n江头路，问销魂几许，索笑何时。\n赋成字字明珠。\n君莫倚、家风旧解题。\n叹水曹安在，飘然欲去，逋仙已矣，其与谁归。\n烟雨愁予，江山老我，毕竟岁寒然後知。\n微酸在，尽危谯斜倚，残角孤吹。", 
    "rhythmic": "沁园春"
  }, 
  {
    "author": "方岳", 
    "content": "把酒问花，茧栗梢头，春今几何。\n笑身居近侍，阶翻万玉，面丐菩萨，髻拥千螺。\n一一牙签，英英碧字，占定花间甲乙科。\n归来也，傍紫薇吟处，揉作阳和。\n祗今花事无多。\n看几许风烟付与他。\n待围将翡翠，怕蜂粘粉，织成云锦，遣凤衔梭。\n谁翦并刀，赠之燕玉，莫负双娥娇溜波。\n花应道，尽花强人面，底用能歌。", 
    "rhythmic": "沁园春"
  }, 
  {
    "author": "方岳", 
    "content": "子盍规夫，商丘之木，有樗不才。\n纵斧斤睥睨，何妨雪立，风烟傲兀，怎问春回。\n老子似之，倦游久矣，归晒渔蓑羹芋魁。\n村锄外，闻韭今有子，芥已生台。\n天於我辈悠哉。\n纵作赋问天天亦猜。\n且醉无何有，酒徒陶陆，与二三子，诗友陈雷。\n正尔眠云，阿谁敲月，不是我曹不肯来。\n君且住，怕口生荆棘，胸有尘埃。", 
    "rhythmic": "沁园春"
  }, 
  {
    "author": "方岳", 
    "content": "梅欲老，撑月过南徐。\n家口纵多难减鹤，路程不远易携书。\n只是废春锄。\n霜满袖，茶灶借僧庐。", 
    "rhythmic": "望江南・忆江南"
  }, 
  {
    "author": "方岳", 
    "content": "雁落寒沙秋恻恻。\n明月芦花，共是江南客。\n骑鹤楼高边羽急。\n柔情不尽淮山碧。\n世路只催双鬓白。\n菰菜莼羹，正自怜人忆。\n归梦不知江水隔。\n烟帆飞过平如席。", 
    "rhythmic": "蝶恋花"
  }, 
  {
    "author": "方岳", 
    "content": "山抹修眉横绿净。\n浦溆生寒，立尽梧桐影。\n香未消帘幕静。\n醉红如洗风吹醒。\n一夜秋声连玉井。\n梦落孤篷，已尽山阴兴。\n戍角凄凉清漏永。\n江南烟雨何堪省。", 
    "rhythmic": "蝶恋花"
  }, 
  {
    "author": "方岳", 
    "content": "秋水涵空如镜净。\n满镜清寒，倒碧摇山影。\n药户谁抨圆玉静。\n碧纱人怯黄昏醒。\n丛桂小山寒井井。\n唤起江南，一叶莼鲈兴。\n先自新愁愁夜永。\n不堪宋□重提省。", 
    "rhythmic": "蝶恋花"
  }, 
  {
    "author": "方岳", 
    "content": "慨晴江渺渺，乘风下、倚沧浪。\n问许大乾坤，金焦两点，曾几兴亡。\n平章古人安在，但青山、烟水共微茫。\n不道鹭嘲鸥笑，归来鬓已苍苍。\n垂杨。\n舞尽斜阳。\n双燕语、尽渠忙。\n黯柔情不管，花深传漏，羽急飞觞。", 
    "rhythmic": "木兰花慢"
  }, 
  {
    "author": "方岳", 
    "content": "知是谁家燕子。\n直恁惺松言语。\n深入绣帘来，无奈落花飞絮。\n春去。\n春去。\n且道干卿何事。", 
    "rhythmic": "如梦令"
  }, 
  {
    "author": "方岳", 
    "content": "雨洗海棠如雪。\n又是清明时节。\n燕子几时来，只了为花愁绝。\n愁绝。\n愁绝。\n枉与春风分说。", 
    "rhythmic": "如梦令"
  }, 
  {
    "author": "方岳", 
    "content": "霜月寒如洗。\n问梅花、经年何事，尚迷烟水。\n梦著翠霞寻好句，新雪阑干独倚。\n见竹外、一枝横蕊。\n已占百花头上了，料诗情、不但江山耳。\n春已逗，有佳思。\n一香吹动人间世。\n奈何地、丛篁低碧，巧相亏蔽。\n尽让春风凡草木，便做云根石底。\n但留取、微酸滋味。", 
    "rhythmic": "贺新凉・贺新郎"
  }, 
  {
    "author": "方岳", 
    "content": "问讯江南客。\n怕秋崖、苔荒诗屋，云侵山屐。\n留得钓竿西日手，梦落鸥傍鹭侧。\n倩传语、溪翁将息。\n四十飞腾斜暮景，笑双篷、一懒无他画。\n惟饱饭，散轻策。\n世间万事知何极。\n问乾坤、待谁整顿，岂无豪杰。\n水驿山村还要我，料理松风竹雪。\n也不学、草颠诗白。", 
    "rhythmic": "贺新凉・贺新郎"
  }, 
  {
    "author": "方岳", 
    "content": "雁向愁边落。\n渺汀洲、孤云细雨，暮天寒角。\n有美人兮山翠外，谁共霜桥月壑。\n想朋友、春猿秋鹤。\n竹屋一灯棋未了，问人间、局面如何著。\n风雨夜，更商略。\n六州铁铸从头错。\n笑归来、冰鲈堪脍，雪螯堪嚼。\n莫遣孤舟横浦溆，也怕浪狂风恶。\n且容把、钓纶收却。", 
    "rhythmic": "贺新凉・贺新郎"
  }, 
  {
    "author": "方岳", 
    "content": "一笑君知否。\n笑当年、山阴道士，行歌樵叟。\n五十到头公老矣，只可鹭朋鸥友。\n便富贵、何如杯酒。\n好在归来苍崖底，想月明、不负携锄手。\n谁共酌，翦霜韭。\n乾坤许大山河旧。\n几多人、剑倚西风，笔惊南斗。\n俯仰之间成陈迹，亡是子虚乌有。\n渺烟草、不堪回首。", 
    "rhythmic": "贺新凉・贺新郎"
  }, 
  {
    "author": "方岳", 
    "content": "天意然乎否。\n待相携、风烟五亩，招邀迂叟。\n屋上青山花木野，尽可两朋三友。\n笑老子、只堪棋酒。\n似恁疏顽何为者，向人前、不解高叉手。\n宁学圃，种菘韭。\n春猿秋鹤皆依旧。\n怪吾今，鬓已成丝，胆还如斗。\n谁与庐山麾之去，尔辈何留之有。\n黯离绪、暮江搔首。", 
    "rhythmic": "贺新凉・贺新郎"
  }, 
  {
    "author": "方岳", 
    "content": "茅屋何堪翠袖，芝田自有霓裳。\n一双雪舞碧云乡。\n富贵人家以上。\n竹外山童敲臼，梅边溪友传觞。\n青霞道服石炉香。\n便是寿星模样。", 
    "rhythmic": "西江月"
  }, 
  {
    "author": "方岳", 
    "content": "燕子催将初度，梨花指定清明。\n春风可是太多情。\n乐事良辰一并。\n绛老从头甲子，楚骚几度庚寅。\n晴光不隔凤凰城。\n花底举头天近。", 
    "rhythmic": "西江月"
  }, 
  {
    "author": "方岳", 
    "content": "蔬甲初肥雨润，茶枪小摘春明。\n野篱是处可诗情。\n打过下湖船并。\n捷报秋来旁午，贤关早晚同寅。\n绿杨连骑带春城。\n不问南山远近。", 
    "rhythmic": "西江月"
  }, 
  {
    "author": "方岳", 
    "content": "瘦得黄花能小。\n一帘香杳。\n东篱云冷正愁予，犹幸是、西风少。\n叶下亭皋渺渺。", 
    "rhythmic": "一落索"
  }, 
  {
    "author": "方岳", 
    "content": "云涧之癯，有诗盟未了，鸥泛江湖。\n一官直为仙耳，不受尘驱。\n高情逸韵，自兰亭、已後都无。\n准拟画、剡舟夜雪，与君相对成图。\n半竹苔寒如此，问谁欤来者，鹤伴薰炉。\n何如贮之天上，风露冰壶。", 
    "rhythmic": "汉宫春"
  }, 
  {
    "author": "方岳", 
    "content": "问讯何郎，怎春风未到，却月横枝。\n当年东阁诗兴，夫岂吾欺。\n云寒岁晚，便相逢、已负深期。\n烦说与、秋崖归也，留香更待何时。\n家住江南烟雨，想疏花开遍，野竹巴篱。\n遥怜水边石上，煞欠渠诗。", 
    "rhythmic": "汉宫春"
  }, 
  {
    "author": "方岳", 
    "content": "问天何事，雪垂垂欲下，又还晴却。\n春到梅梢香逗也，尽有心情行乐。\n剡曲舟回，灞桥诗在，一笑人如昨。\n此情分付，暮天寒月残角。\n谁道飞梦江南，群山如画，一一琼瑶琢。\n中有玉田三万顷，云是幼舆丘壑。", 
    "rhythmic": "酹江月・念奴娇"
  }, 
  {
    "author": "方岳", 
    "content": "绿尊翠勺，约秋风、一醉小楼先月。\n谁取宝奁奔帝所，深锁玉华宫阙。\n老桂香寒，疏桐云重，生怕金蛇掣。\n那知天柱，一峰别与天接。\n我欲飞佩重游，置之衣袖，照我襟怀雪。\n玉斧难藏修月手，待做明宵清绝。", 
    "rhythmic": "酹江月・念奴娇"
  }, 
  {
    "author": "方岳", 
    "content": "幅巾云麓。\n笑人生瓮等，何时是足。\n莫道年来无好处，第一秫田新熟。\n孙息乘鸾，大儿荐鹗，翁已恩袍碌。\n笑谭戎幕，尽教岳也碌碌。\n是则江南江北，月明飞梦，认得溪桥屋。\n多少睡乡闲日月，不老柯山棋局。", 
    "rhythmic": "酹江月・念奴娇"
  }, 
  {
    "author": "方岳", 
    "content": "且拌春醉。\n问人间、谁是十分如意。\n道不好来人又道，也有一分好处。\n管甚长贫，只消长健，切莫眉头聚。\n尽教江路，梅花依旧留住。\n儿辈虽不如人，有何不可，怎敢嫌迟暮。\n但喜吾翁躔度转，唤起烟霞深痼。", 
    "rhythmic": "酹江月・念奴娇"
  }, 
  {
    "author": "方岳", 
    "content": "花风初逗，喜边亭依旧，春闲营柳。\n烟草隋宫歌舞地，谁遣万红围绣。\n结酒因缘，装春富贵，也要经纶手。\n笙箫声里，一江晴绿吹皱。\n是处羽箭如飞，那知鹤府，花压阑干昼。\n油幕文书谈笑了，馀事尽堪茶酒。", 
    "rhythmic": "酹江月・念奴娇"
  }, 
  {
    "author": "方岳", 
    "content": "槎牙诗骨，想生来无分，史闱经幄。\n呵护九关多虎豹，谁道去天一握。\n奏赋两都，闻韶三月，雁远书难托。\n一寒如许，蟾枝莫倚高擢。\n空使满壑风烟，半村雪月，孤负梅花约。\n渺渺愁予初度也，山互同云垂幕。", 
    "rhythmic": "酹江月・念奴娇"
  }, 
  {
    "author": "方岳", 
    "content": "祈山底处，为二松千竹，肯题崖壁。\n雪洒谈犀麾雁骛，尔辈何烦涉笔。\n使者知乎，民其劳止，且莫闲耕织。\n片言金石，唤回春意无极。\n虽则王谢人家，一癯仙泽，面作苍烟色。\n茶炷笔床将雨屐，吟到梅花消息。", 
    "rhythmic": "酹江月・念奴娇"
  }, 
  {
    "author": "方岳", 
    "content": "当年睡里闻香，阿谁唤做花间瑞。\n巾飘沈水，笼熏古锦，拥青绫被。\n初日酣晴，柔风逗暖，十分情致。\n掩窗绡，待得香融酒醒，尽消受、这春思。\n从把万红排比。\n想较伊、更争些子。\n诗仙老手，春风妙笔，要题教似。\n十里扬州，三生杜牧，可曾知此。\n趁紫唇微绽，芳心半透，与骚人醉。", 
    "rhythmic": "水龙吟"
  }, 
  {
    "author": "方岳", 
    "content": "昼长庭院深深，春柔一枕流霞醉。\n蒙松欲醒，娇羞还困，锦屏围翠。\n豆寇初肥，樱桃微绽，玉阑同倚。\n记华清浴起，渭流波暖，红涨腻、弃脂水。\n燕子来时天气。\n尽韶风、与诗为地。\n芳丛雨歇，露痕日酽，英英仙意。\n莫恨无香，最怜有韵，天然情致。\n待问春能几，五更犹是，拌今宵睡。", 
    "rhythmic": "水龙吟"
  }, 
  {
    "author": "方岳", 
    "content": "半壳含黄，双螯擘紫，风流浑是芦花。\n江头秋老，谁了酒生涯。\n玉质金相如许，怎消受、明月寒沙。\n橙香也，不闲左手，除是付诗家。\n草泥，行郭索，横戈曾怒，张翰浮夸。\n笑鲈鱼虽好，风味争些。\n醉嚼霜前松雪，江湖梦、不枉归槎。\n停杯问，余其负腹，是腹负余耶。", 
    "rhythmic": "满庭芳"
  }, 
  {
    "author": "方岳", 
    "content": "淮山秋晓。\n问西风几度，雁云蛩草。\n铁色骢骄，金花袍窄，未觉塞垣寒早。\n笳鼓声中晴色，一羽不飞边报。\n君莫道，怎乾坤许大，英雄能少。\n谈笑。\n鸣镝处，生缚胡雏，烽火传音耗。\n漠漠寒沙，荒荒残照，正空不劳深讨。\n但喜欢迎马首，犹是中原遗老。\n关何事，待归来细话，一尊倾倒。", 
    "rhythmic": "喜迁莺"
  }, 
  {
    "author": "方岳", 
    "content": "半壳含潮带靥香。\n双螯嚼雪迸脐黄。\n芦花洲渚夜来霜。\n短棹秋江清到底，长头春瓮醉为乡。\n风流不枉与诗尝。", 
    "rhythmic": "浣溪沙"
  }, 
  {
    "author": "方岳", 
    "content": "夜醉渊明把菊图。\n宿酲扶晓又冰壶。\n秋香留得伴双凫。\n并日满浮金馨落，明年初赐玉茱萸。\n更书欲上有除书。", 
    "rhythmic": "浣溪沙"
  }, 
  {
    "author": "方岳", 
    "content": "孤篷夜傍低丛宿，萧萧雨声悲切。\n一岸霜痕，半江烟色，愁到沙头枯叶。\n澹云没灭。\n黯西风吹老，满汀新雪。\n天岂无情，离骚点点送归客。\n归去来兮怎得，尽鹭翅鸥倚，乍寒时节。\n秋晚山川，夕阳浦溆，赢得别肠千结。\n涛翻浪叠。\n那得似西来，一筇横绝。\n搔首江南，雁衔千里月。", 
    "rhythmic": "齐天乐"
  }, 
  {
    "author": "方岳", 
    "content": "雪带边寒，渺愁予、雪中谁抱奇节。\n逊在扬州，逋老孤山，芳信顿成消歇。\n江南茅屋今安在，疏影瘦、祗堪叹息。\n归来未，沙头立尽，暮天云碧。\n自笑梁园赋客。\n倚旧日鞍鞯，春风巾帻。\n问讯横枝，暖热新花，无处访寻诗阁。", 
    "rhythmic": "花心动"
  }, 
  {
    "author": "方岳", 
    "content": "小楼帘不卷，花正闹、灯火竞春宵。\n想旧日何郎，飞金叵罗，三生杜牧，醉董娇饶。\n香尘路，云松鸾髻，月衬马蹄骄。\n仿佛神仙，刘安鸡犬，分明富贵，子晋笙箫。\n人生行乐耳，君不见、迷楼春绿迢迢。\n二十四、经行处，旧月今桥。", 
    "rhythmic": "风流子"
  }, 
  {
    "author": "方岳", 
    "content": "一年寒尽也。\n问秦沙、梅放未也。\n幽寻者谁也。\n有何郎佳约，岁云除也。\n南枝暖也。\n正同云、商量雪也。\n喜东皇，一转洪钧，依旧春风中也。\n香也。\n骚情酿就，书味熏成，这些情也。\n玉堂深也。\n莫道年华归也。\n是循环、三百六旬六日，生意无穷已也。\n但丁宁，留取微酸，调商鼎也。", 
    "rhythmic": "瑞鹤仙"
  }, 
  {
    "author": "方岳", 
    "content": "中元才过节。\n正宇宙澄清，一天寒碧。\n凉飙动秋色。\n算佳辰恰是，下弦当日。\n天生俊杰。\n富文才、瑰奇挺特。\n看葱葱，和气薰城，共庆武夷仙伯。\n难得。\n钓鳌连六，虎傍登名，新题淡墨。\n从容莲幕。\n游花县，无邀隔。\n纵风流别驾，难淹紫诏，行对天颜咫尺。\n更堪夸，萱草长春，红衣交列。", 
    "rhythmic": "瑞鹤仙"
  }, 
  {
    "author": "方岳", 
    "content": "月亦老乎，劝尔一杯，听说平生事。\n吾问汝，开辟自何时。\n有乾坤更应有尔。\n年几许。\n鸿荒邈哉遐已。\n吾今断自唐虞起。\n系帝曰放勋，甲辰践祚，数至今、宋嘉熙。\n凡三千五百二十年馀。\n嗟雨风几盈亏。\n老兔奔驰，痴蟆吞吐，定应衰矣。\n噫。\n月岂无悲。\n吾观人寿几期颐。\n炯炯双眸子，明清无过婴儿。\n但才到中年，昏然欲，那堪老矣知何似。\n试以此推之。\n吾言有理，不能不自疑耳。\n恐古时月与今时异。\n恨则恨今人不千岁。\n但见今、冰轮如洗。\n阿谁曾自前古，看到隋唐世。\n几时明洁，几时昏暗，毕竟少晴多雨。", 
    "rhythmic": "哨遍"
  }, 
  {
    "author": "方岳", 
    "content": "月曰不然，君亦怎知，天上从前事。\n吾语汝，月岂有弦时。\n奈人间井观乃尔。\n休浪许。\n历家缪悠而已。\n谁云魄死生明起。\n又明死魄生，循环晦朔，有老兔、自熙熙。\n妄相传、月溯日光馀。\n嗟万古谁知了无亏。\n玉斧修成，银蟾奔去，此言荒矣。\n噫。\n世已堪悲。\n听君歌复解人颐。\n桂魄何曾死，寒光不减些儿。\n但与日相望，对如两镜，山河大地无疑似。\n待既望观之。\n冰轮渐侧，转斜才一钩耳。\n论本来不与中秋异。\n恐天问灵均未知此。\n又底用、咸池重洗。\n乾坤一点英气。\n宁老人问世。\n飞上天来，摩挲月去，才信有晴无雨。", 
    "rhythmic": "哨遍"
  }, 
  {
    "author": "方岳", 
    "content": "雁带新霜几多愁。\n和月落沧洲。\n桂花如许，菊花如许，怎不悲秋。\n江山例合闲人管，也白几分头。\n去年曾此，今年曾此，烟雨孤舟。", 
    "rhythmic": "眼儿媚"
  }, 
  {
    "author": "方岳", 
    "content": "银河无浪，琼楼不暑。\n一点柔情如水。\n肯捐兰了渠愁，尽闲却、纤纤机杼。\n波心沁雪，鸥边分雨。\n翦得荷花能楚。\n天公煞自解风流，看得我、如何销汝。", 
    "rhythmic": "鹊桥仙"
  }, 
  {
    "author": "方岳", 
    "content": "今朝廿九，明朝初一。\n怎欠秋崖个生日。\n客中情绪老天知，道这月、不消三十。\n春盘缕翠，春缸摇碧。\n便泥做、梅花消息。\n雪边试问是耶非，笑今夕、不知何夕。", 
    "rhythmic": "鹊桥仙"
  }, 
  {
    "author": "方岳", 
    "content": "木犀过了诗憔悴。\n只有黄花开又未。\n秋风也不管人愁，到处相寻吹短袂。\n露滴碧觞谁共醉。", 
    "rhythmic": "玉楼春"
  }, 
  {
    "author": "方岳", 
    "content": "鸥清眠醉晴溪月。\n几梦寒蓑雪。\n断桥篱落带人家。\n枝北枝南初著、两三花。\n曾於春底横孤艇。\n香似诗能冷。\n娟娟玉立载归壶。\n渺渺愁予肯入、楚骚无。", 
    "rhythmic": "虞美人"
  }, 
  {
    "author": "方岳", 
    "content": "谁翦轻琼做物华。\n春绕天涯。\n水绕天涯。\n园林晓树恁横斜。\n道是梅花。\n不是梅花。\n宿鹭联拳倚断槎。\n昨夜寒些。\n今夜寒些。\n孤舟蓑笠钓烟沙。", 
    "rhythmic": "一剪梅・一翦梅"
  }, 
  {
    "author": "方岳", 
    "content": "辇路融晴，宫云逗晓青旗报。\n梅边香沁彩鞭寒，初信花风到。\n笑语谁家帘幕，镂冰丝、红粉绿闹。\n髻横玉燕，鬓颤琼幡，不能知掉。\n看见春来，麴尘微涨催兰棹。\n娇横拂略上柔条，等得莺眠觉。\n引出千花万草。\n喜搀先、椒盘竹爆。\n问谁天上，瑶帖初供，玉堂归。", 
    "rhythmic": "烛影摇红"
  }, 
  {
    "author": "方岳", 
    "content": "溪南北，本自一渔舟。\n烟雨几盟鸥。\n白鱼不负鸬鹚杓，青蓑不减裘。\n怎无端，贪射策，觅封侯。\n既不似、古人能识字。\n又不似、今人能识事。\n空老去，自宜休。", 
    "rhythmic": "最高楼"
  }, 
  {
    "author": "方岳", 
    "content": "朝元了，万鹤放班回。\n携月下天来。\n初平家看青羊石，滕王阁醉绿螺杯。\n试鸣琴，花荡漾，玉崔嵬。\n前十日、鹊桥飞宝镫。\n後一月、兔奁开玉镜。\n秋色净，夜徘徊。", 
    "rhythmic": "最高楼"
  }, 
  {
    "author": "方岳", 
    "content": "秋崖底，云卧欲生苔。\n无梦到公台。\n有月锄、晓带乌犍去，与烟蓑、夜钓白鱼来。\n问谁能，供酒料，办诗材。\n君莫笑、闲忙棋得势。\n也莫笑、浮湛渔得计。\n胸次老，雪崔嵬。", 
    "rhythmic": "最高楼"
  }, 
  {
    "author": "方岳", 
    "content": "说与樵青。\n紧闭柴门。\n道先生检校东屯。\n阿戎安在，未扫愁痕。\n且免歌词，休载妓，莫携尊。\n梅自生春。\n雪立前村。\n道此杯、酒也须温。", 
    "rhythmic": "行香子"
  }, 
  {
    "author": "方岳", 
    "content": "窗绡深隐护芳尘。\n翠眉颦。\n越精神。\n几雨几晴，做得这些春。\n切莫近前轻著语，题品错，怕渠嗔。\n碧壶谁贮玉粼粼。\n醉香茵。\n晚风频。", 
    "rhythmic": "江神子・江城子"
  }, 
  {
    "author": "方岳", 
    "content": "梅花吹梦过溪桥。\n路迢迢。\n雪初消。\n似恁天寒，诗瘦想无柳。\n听得草堂人有语，能几日，是生朝。\n乱云深处洗山瓢。\n鬓萧萧。\n酒红朝。", 
    "rhythmic": "江神子・江城子"
  }, 
  {
    "author": "方岳", 
    "content": "世不乏季子，藉甚有休声。\n芝兰挺秀庭砌，广厦万间新。\n胸次金天爽豁，风骨玉堂清彻，才器更轮。\n劲节九秋斡，和气万家春。\n过中元，才两日，是生辰。\n瓣香西上，都向此夕颂殷勤。\n自有阴功天佑，合享人间长寿，不独我知君。\n从此见今日，丹桂伴灵椿。", 
    "rhythmic": "水调歌头"
  }, 
  {
    "author": "方岳", 
    "content": "中元过後恰三朝。\n因甚庭闱喜气飘。\n李谪若非当此夕，甲生应是在今宵。", 
    "rhythmic": "瑞鹧鸪"
  }, 
  {
    "author": "方岳", 
    "content": "楚天秋早，过中元拈指，飞四荚。\n怪得千门佳气满，恰值生申时节。\n蓬矢当年，椒盘今夕，瑞木金炉艺。\n主人情重，酒红潮上双颊。\n且看戏彩□□，鼎分丹桂，兰玉同班列。\n更喜萱庭南极老，亲授长生秘诀。", 
    "rhythmic": "酹江月・念奴娇"
  }, 
  {
    "author": "方岳", 
    "content": "秋入西郊，律调夷则，韩堂风露清凉。\n洞天昨夜，响动玉玎。\n朱户银寰放钥，长庚梦、应诞星郎。\n垂弧旦，飞五荚，簪履共称觞。\n未施经济手，暂参雄府，公论声扬。\n便好趁昌辰，入辅吾皇。\n况是中兴启运，正当宁、梦想循良。\n从兹去，万年佐主，福寿总无疆。", 
    "rhythmic": "满庭芳"
  }, 
  {
    "author": "方岳", 
    "content": "星昴呈祥，山川锺秀，果然生此真贤。\n精神莹澈，秋水共长天。\n况值西风初起，中元过、七日凉先。\n庭院爽，称觞贺客，车马看骈阗。\n开筵。\n称寿处，红袖歌舞，脆管繁弦。\n愿公与椿松，对阅天年。\n纵使平分风月，不容暂、吟醉苕川。\n龙光近，行看凤诏，促入秉钧权。", 
    "rhythmic": "满庭芳"
  }, 
  {
    "author": "方岳", 
    "content": "河南灵地，信从生俊杰，皆由天佑。\n见说簪缨称世袭，复是青毡还旧。\n学海渊源，笔端锋镝，未逊谁居右。\n使台暂赞，直须黄阁环召。\n欣遇初度良辰，中原节过，九日方称寿。\n好看莱衣□舞处，尽羡一门三秀。", 
    "rhythmic": "百字谣・念奴娇"
  }, 
  {
    "author": "方岳", 
    "content": "喜椿庭。\n近来强健，团栾雁序欢声。\n正柳絮帘栊清昼，牡丹栏槛新晴，缓飞翠觥。\n阿戎碌碌功名。\n但要无灾无难，何曾著公卿。\n且抖擞斑衣，笑供儿戏，共将乐事，细酬佳景，须知翠袖全盛绿黛，金章不换蓑青。", 
    "rhythmic": "八六子"
  }, 
  {
    "author": "楼", 
    "content": "月淡风轻。\n黄昏未是清。\n吟到十分清处，也不啻、二三更。\n晓钟天未明。", 
    "rhythmic": "霜天晓角"
  }, 
  {
    "author": "楼", 
    "content": "翦雪裁冰。\n有人嫌太清。\n又有人嫌太瘦，都不是、我知音。\n谁是我知音。", 
    "rhythmic": "霜天晓角"
  }, 
  {
    "author": "徐宝之", 
    "content": "人间秋至。\n对暮雨满城，沈思如水。\n桐叶惊风，似语怨蛩齐起。\n南楼月冷曾多恨，怕而今、夜深横吹。\n那堪更听，萧萧，透窗摇睡。\n问楚梦、闲云何地。\n但手约轻绡，省人深意。\n红树池塘，谁见宿妆凝睇。\n旧时裘马行歌事，合都归、汀苹烟芷。\n思王渐老，休为明，沈吟洛。", 
    "rhythmic": "桂枝香"
  }, 
  {
    "author": "徐宝之", 
    "content": "水榭春寒，梅雪漫阶，竹云堕墙。\n数花时近也，采芳香径，旧情著处，看月西窗。\n十二楼中，玉妃卧冷，懒掬胭脂放海棠。\n层堤外，渺归鸿无数，江树苍苍。\n席夜礼东皇。\n剪蕙叶为笺当绿章。\n道杏晴三月，等莺啼晓，草烟万里，待鸣芳。\n九十日春，三千丈发，如此愁来白更长。\n江南岸，正柳边无路，沙雨微茫。", 
    "rhythmic": "沁园春"
  }, 
  {
    "author": "徐宝之", 
    "content": "荼シ一番过雨，洒残花似雪。\n向清晓、步入东风，细拾苔砌馀靥。\n有数片、飞沾翠柳，萦回半著双归蝶。\n悄无人、共立幽禽，昵昵能说。\n因念年华，最苦易失，对春愁暗结。\n叹自古、曾有佳人，长门深闭修洁。\n寄么弦、千言万语，闷满眼、欲弹难彻。\n靠珠栊，风雨微收，落花时节。\n春工渐老，绿草连天，别浦共一色。\n但暮霭、朝烟无际，尽日目极，江南江北，杜鹃叫裂。\n此时此意，危魂黯黯，渭城客舍青青树，问何人、把酒来看别。\n思量怎向，迟回独掩青扉，夕阳犹照南陌。\n春应记得，旧日疏狂，等受今磨折。\n便永谢、五湖烟艇，只有吟诗，曲坞煎茶，小窗眠月。", 
    "rhythmic": "莺啼序"
  }, 
  {
    "author": "徐宝之", 
    "content": "了却意中事，卜筑快幽情。\n雨帘云栋深窈，歌笑霭春生。\n青嶂碧溪门户，暖翠浮岚衿席，前日展湘屏。\n种竹看霜节，栽菊待秋英。\n九世图，闲居赋，丽人行。\n名碑古画，贴遍东阁与西亭。", 
    "rhythmic": "水调歌・水调"
  }, 
  {
    "author": "祖吴", 
    "content": "紫貂南北分荣，有人瑞凤池疏秀。\n月斧云斤，斫成三绝，辉华星斗。\n早岁从军，乌戎口伐，奇功立就。\n更题衡忠义，传家清白，人道外甥似舅。\n好看五经说後。\n步蟾宫、桂香盈袖。\n紫橐持荷，清班布武，履声依旧。\n回意刊山，当年垂棒，月明烟袖。\n隐岩清秀，露玉风金，岁岁祝千秋寿。", 
    "rhythmic": "水龙吟"
  }, 
  {
    "author": "祖吴", 
    "content": "佳丽东阳境，瑞气晓笼晴。\n中元逾了十日，上相喜重生。\n四海文章宗匠，百里弦歌德化，官与水双清。\n恳切劝分意，赈恤活饥。\n幸依刘，空颂鲁，阻称觥。\n遥瞻快倚楼上，一点寿星明。\n闻道玺书将下，看取蓬瀛直造，指日秉钧衡。\n大展平戎略，谈笑复神京。", 
    "rhythmic": "水调歌头"
  }, 
  {
    "author": "周申", 
    "content": "瑞应柯山，昴宿储祥，嵩岳降神。\n羡堂堂玉莹，汪汪陂量，一襟风月，满腹经纶。\n试问丹砂，聊乘凫，来种锦江桃李春。\n弦歌地，看吏能绰著，荐墨争新。\n从兹大振家声。\n待京国来归专秉钧。\n想宸恩初拜，北门学士，都能尽道，东阁郎君。\n雨细丝轻，梅花金重，两荚宝阶呈瑞。\n称觞庆，愿莱衣衮衮，长照庄椿。", 
    "rhythmic": "沁园春"
  }, 
  {
    "author": "周申", 
    "content": "秋来两日，因个甚、乌鹊侵晨传喜。\n却是常娥亲姊妹，降作人间佳丽。\n黛柳长青，官梅稳衬，镜里春明媚。\n花颜难老，寿杯频劝浮蚁。\n闻道潇洒才郎，天庭试罢，名挂登科记。\n昨夜凉风新过雁，还有音书来寄。", 
    "rhythmic": "壶中天・念奴娇"
  }, 
  {
    "author": "赵汝腾", 
    "content": "人道耻堂，直声劲气，胜如鹤山。\n记殿庭叱禹，风生九陛，都亭劾冀，影摄群奸。\n海内英豪，如公有几，此地相逢同左官。\n丹青阁，望烟云缥缈，曾共凭栏。\n忧时空见眉端。\n叹西事何由圣虑宽。\n使蜀居诸葛，兵屯自肃，朝留一范，贼胆须寒。\n天欲兴唐，昴应相汉，立取勋名久远看。\n秋香耐，笑菊潭胡广，污简何颜。", 
    "rhythmic": "沁园春"
  }, 
  {
    "author": "赵孟坚", 
    "content": "许大江山，镇临弹压，岂小任哉。\n从潘冢导漾，东倾注海，截然限止，南北天开。\n试向中流，回观铁瓮，万石层棱攒剑堆。\n金焦峙，号紫金浮玉，卷雪轰雷。\n君侯文武兼才。\n天有为生才南国来。\n□历二十年，筹边给饷，上流襟要，几为安排。\n今此雄藩，精明笳鼓，又唤金汤气象回。\n长淮北，望中原非远，更展恢规。", 
    "rhythmic": "沁园春"
  }, 
  {
    "author": "赵孟坚", 
    "content": "明金点染，枝头初见，四出如将刀翦。\n芳心才露一些儿，早以被、西风传遍。\n归来醉也，香凝襟袖，疑向广寒宫殿。\n便须著个胆瓶儿，夜深在、枕屏根畔。", 
    "rhythmic": "鹊桥仙"
  }, 
  {
    "author": "赵孟坚", 
    "content": "晓上画楼，望里笑惊，春到那家。\n便从臾闲情，安排醉事，寻芳唤友，行过平沙。\n最是堪怜，花枝清瘦，欲笑还羞寒尚遮。\n浓欢赏，待繁英春透，後会犹赊。\n归时月挂檐牙。\n见花影重重浸宝阶。\n□铜壶摧箭，兽环横钉，浓斟玉醑，芳漱琼芽。\n步绕曲廊，倦回芳帐，梦遍江南山水涯。\n谁知我，有墙头桂影，窗上梅花。", 
    "rhythmic": "沁园春"
  }, 
  {
    "author": "赵孟坚", 
    "content": "担头看尽百花春。\n春事只三分。\n不似莺莺燕燕，相将红杏芳园。", 
    "rhythmic": "朝中措"
  }, 
  {
    "author": "赵孟坚", 
    "content": "春早峭寒天，客里倦怀尤恶。\n待起冷清清地，又孤眠不著。\n重温卯酒整瓶花，总待自霍索。\n忽听海棠初卖，买一枝添却。", 
    "rhythmic": "好事近"
  }, 
  {
    "author": "赵孟坚", 
    "content": "官小宦游初，清贫如旧。\n小簇杯盘旋酒。\n虽然微禄，不比他们丰厚。\n也知惭愧是，皇恩受。\n富贵千般，享之惟寿。\n心地平时到头有。\n摩挲铜狄，祝望比他长久。\n鼎来荣贵待，通闺後。", 
    "rhythmic": "感皇恩"
  }, 
  {
    "author": "赵孟坚", 
    "content": "一百二十年，两番甲子。\n前番风霜饱谙矣。\n今番甲子，一似腊尽春至。\n程程有好在，应惭愧。\n莫道官贫，胜如无底。\n随分杯筵称家计。\n从今数去，尚有五十八生朝里。\n待儿官大，做奢遮会。", 
    "rhythmic": "感皇恩"
  }, 
  {
    "author": "赵孟坚", 
    "content": "望极思悠悠。\n江如练、籁息浪纹收。\n看帆卷帆舒，往来征艇，鹭飞鹭立，远近芳洲。\n逝波不舍山常好，祗白少年头。\n杜若满汀，离骚幽怨，鸱夷去国，烟浪遨游。\n江南知何许，青林晚，山断处、白云浮。\n怀古慨今，谁人似我闲愁。", 
    "rhythmic": "风流子"
  }, 
  {
    "author": "赵孟坚", 
    "content": "庭院深深，正花飞零乱，蝶懒蜂稀。\n柳絮狂踪，轻入房栊，悄悄可有人知。\n画堂镇日闲晴昼，金炉冷、绣幕低垂。\n梁间燕，双双并翅，对舞高低。\n兰幌玉人睡起，情脉脉、无言暗敛双眉。\n斗帐半褰，六曲屏山，憔悴似不胜衣。", 
    "rhythmic": "花心动"
  }, 
  {
    "author": "赵孟坚", 
    "content": "几年修绩，总待荣亲老。\n每羡院南豪，向寿席、花花草草。\n如今惭愧，微胜十年前，聊尔办，杯盘了，一对慈颜笑。\n愿亲强健，绿鬓长长好。\n来岁在琴堂，想凡事、应微热闹。\n契天交道，只办好心肠，官尽大，尽荣亲，待受金花诰。", 
    "rhythmic": "蓦山溪"
  }, 
  {
    "author": "赵孟坚", 
    "content": "桃花雨动，测测轻寒小。\n曲槛面危阑，对东风、伤春怀抱。\n酒边心事，花下旧闲情，流年度，芳尘杳，懊恼人空老。\n粉红题字，寄与分明道。\n消息燕归时，辗柔茵、连天芳草。\n琐窗孤影，夜卜烛花明，清漏断，月朦胧，挂在梅梢袅。", 
    "rhythmic": "蓦山溪"
  }, 
  {
    "author": "赵崇霄", 
    "content": "妒雪梅苏，迷烟柳醒，游丝轻扬新霁。\n卷帘看燕初归，步为花早起。\n春来犹浅，便做出、十分春意。\n喜凤钗、才卸珠幡，早换巧梳描翠。\n著数点、催花雨腻。\n更一番、递香风细。\n小莺暖调声，嫩蝶试晴舞翅。\n清欢易失，怕轻负、年芳流水。\n好趁闲、共整吟鞯，日日访桃寻李。", 
    "rhythmic": "东风第一枝"
  }, 
  {
    "author": "马光祖", 
    "content": "多情多爱。\n还了平生花柳债。\n好个檀郎。\n室女为妻也不妨。\n杰才高作。\n聊赠青蚨三百索。\n烛影摇红。\n记取媒人是马公。", 
    "rhythmic": "减字木兰花"
  }, 
  {
    "author": "李南金", 
    "content": "流落今如许。\n我亦三生杜牧，为秋娘著句。\n先自多愁多感慨，更值江南春暮。\n君看取、落花飞絮。\n也有吹来穿绣幌，有因风、飘坠随尘土。\n人世事，总无据。\n佳人命薄君休诉。\n若说与、英雄心事，一生更苦。\n且尽樽前今日意，休记绿窗眉妩。\n但春到、儿家庭户。\n幽恨一帘烟月晓，恐明年、雁亦无寻处。\n浑欲倩，莺留住。", 
    "rhythmic": "贺新郎"
  }, 
  {
    "author": "萧", 
    "content": "半山社雨欲黄昏。\n燕子不过门。\n杨柳染深绿意，海棠啼损红痕。", 
    "rhythmic": "朝中措"
  }, 
  {
    "author": "萧", 
    "content": "倚阑闲看燕定巢。\n旧弹筝、因病久抛。\n画不尽、残眉黛，被东风、吹在柳梢。", 
    "rhythmic": "恋绣衣"
  }, 
  {
    "author": "萧", 
    "content": "（和陈漕使仙湖韵）莫是西湖，分一派、残波剩碧。\n闲问著、莺仙丹事，老榕知得。\n荇水带长鸥踏损，柳风絮暖鱼吞入。\n只前山、依旧汉时青，晴还湿。\n亭疏好，何消密。\n花少好，无多植。\n听黄鹂三请，要诗翁出。\n消渴泉斟寒玉液，留题石剥苍苔色。\n叹而今、翻羡□南春，乾坤窄。", 
    "rhythmic": "满江红"
  }, 
  {
    "author": "萧泰来", 
    "content": "千霜万雪。\n受尽寒磨折。\n赖是生来瘦硬，浑不怕、角吹彻。\n清绝。\n影也别。", 
    "rhythmic": "霜天晓角"
  }, 
  {
    "author": "萧泰来", 
    "content": "七十人稀，尝记得、少陵旧语。\n谁知道、五园庵主，寿今如许。\n书底青瞳如月样，镜中黑鬓无双处。\n与人间、世味不相投，神仙侣。\n文汉史，诗唐句。\n字晋帖，碑周鼓。\n这千年勋业，一年一部。\n晔晔紫芝商隐皓，猗猗绿竹淇瞻武。\n问先生、何处更高歌，凭椿树。", 
    "rhythmic": "满江红"
  }, 
  {
    "author": "马天骥", 
    "content": "城头月色明如昼。\n总是青霞有。\n酒醉茶醒，饥餐困睡，不把双眉皱。\n坎离龙虎勤交媾。", 
    "rhythmic": "城头月"
  }, 
  {
    "author": "黎道静", 
    "content": "阳光子夜开清昼。\n照了无何有。\n弱水蓬莱，河车忽动，万顷金波皱。\n红铅墨汞相交媾。", 
    "rhythmic": "城头月"
  }, 
  {
    "author": "黄判院", 
    "content": "桃浪翻花，柳风飘絮，翠八叶呈芳。\n奎星初度，箕宿耀祥光。\n元是降神崧岳，生英杰、奇伟非常。\n文章士，青春未老，一鹗快飞黄。\n登瀛，平步上，鳌头独占，头角轩昂。\n主琼林宴席，荣冠绿衣郎。\n归侍彩俱庆，逢生旦、品上椒觞。\n从今去，公侯谈笑，福寿等天长。", 
    "rhythmic": "满庭芳"
  }, 
  {
    "author": "薛泳", 
    "content": "一盘消夜江南果。\n吃果看书只清坐。\n罪过梅花料理我。\n一年心事，半生牢落，尽向今宵过。\n此身本是山中个。\n才出山来便希差。", 
    "rhythmic": "青玉案"
  }, 
  {
    "author": "徐元杰", 
    "content": "似玉仙人，三载相见，西湖清客。\n不碎、一团和气，只伊消得。\n雪里水中霜态度，腊前冬後春消息。\n看帘垂、清昼一张琴，中闲著。\n寒谷里，轻回脚。\n魁手段，堪描摸。\n唤东风吹上，兰台芸阁。\n只怕傅岩香不断，摩挲商鼎羹频作。\n管一番滋味一番新，今如昨。", 
    "rhythmic": "满江红"
  }, 
  {
    "author": "国学生", 
    "content": "三学上书，冤乎天哉，哲人已萎。\n自纲常一疏，为时太息，典刑诸老，尽力扶持。\n方哭南床，继伤右揆，死到先生事可知。\n伤心处，笑寒梅冷落，血泪淋漓。\n人心公论难欺。\n愿君父、明明悟此机。\n昔九龄疏谏，禄山必叛，更生累奏，王氏为危。\n变起范阳，祸成新室，说著当年人噬脐。\n君知否，但皇天祚宋，此事无之。", 
    "rhythmic": "沁园春"
  }, 
  {
    "author": "陆", 
    "content": "湿云黏雁影。\n望征路愁迷，离绪难整。\n千金买光景。\n但疏钟催晓，乱鸦啼暝。\n花暗省。\n许多情、相逢梦境。\n便行云、都不归来，也合寄将音信。\n孤迥。\n盟鸾心在，跨鹤程高，後期无准。\n情丝待翦。\n翻惹得，旧时恨。\n怕天教何处，参差双燕，还染残朱剩粉。\n对菱花、与说相思，看谁瘦损。", 
    "rhythmic": "瑞鹤仙"
  }, 
  {
    "author": "陆", 
    "content": "问缠腰跨鹤，事如何，人生最风流。\n怕江边潮汐，世间歧路，只是离愁。\n白马青衫往事，赢得鬓先秋。\n目送红桥晚，几番行舟。\n兰空馀依黯，便南风吹水，人也难留。\n但从今别後，我亦似浮沤。", 
    "rhythmic": "八声甘州"
  }, 
  {
    "author": "陆", 
    "content": "满清平世界庆秋成，看看斗三钱。\n论从来活国，论功第一，无过丰年。\n办得闲民一饱，馀事笑谈间。\n若问平戎策，微妙难传。\n玉帝要留公住，把西湖一曲，分入林园。\n有茶炉丹灶，更有钓鱼船。", 
    "rhythmic": "甘州・八声甘州"
  }, 
  {
    "author": "史可堂", 
    "content": "羞朱妒粉，染雾裁云，淡然苍佩仙裳。\n半额蜂妆，莫道梳洗家常。\n碧罗乱萦小带，翠虬寒、一架清香。\n春思苦，倚晴娇无力，如待韩郎。\n密幄笼芳吟夜，任露沾轻袖，月转空梁。\n弱骨柔姿，偏解勾引诗狂。\n遗钿碎金满地，恨无情、风送韶光。\n闲昼永，看青青、垂蔓过墙。", 
    "rhythmic": "声声慢"
  }, 
  {
    "author": "史可堂", 
    "content": "危阑看月，番做听秋雨。\n一滴一声愁，似相伴，离人悲苦。\n笼香袖冷，独立倚西风，红叶落，菊花残，都是关情处。\n如何排遣，赖有高阳侣。\n长啸酒垆边，且同赋、秋娘词句。\n山翁醉矣，一笛小楼空，思往事，看孤云，目断征鸿去。", 
    "rhythmic": "蓦山溪"
  }, 
  {
    "author": "陈诜", 
    "content": "鬓边一点似飞鸦。\n休把翠钿遮。\n二年三载，千拦百就，今日天涯。\n杨花又逐东风去，随分入人家。\n要不思量，除非酒醒，休照菱花。", 
    "rhythmic": "眼儿媚"
  }, 
  {
    "author": "余桂英", 
    "content": "芳草连天暮。\n斜日明汀渚。\n懊恨东风，恍如春梦，匆匆又去。\n早知人、酒病更诗愁，镇轻随飞絮。\n宝镜空留恨，筝雁浑无据。", 
    "rhythmic": "小桃红・连理枝"
  }, 
  {
    "author": "曾原", 
    "content": "问岩云朵朵为谁飞，向来读何书。\n道江南名宦，掉头勿顾，彩服归与。\n无限山中风物，今古属潜夫。\n渺渺辽天鹤，应费招呼。\n谩说缁巾缟带，与豸冠犀剑，忧乐如何。\n渐桥横采石，国步已趄。", 
    "rhythmic": "八声甘州"
  }, 
  {
    "author": "曾原", 
    "content": "断崖抛雪瀑，又潜溜、入山跟。\n听暗壁潺，山中紫雾，山下红云。\n当年七僧甚处，但空馀、老刹靠嶙峋。\n底事神粮不幻，翠窝剩积香尘。\n纷纷。\n结社种莲人。\n名氏已无闻。\n看银书般若，金陵故国，斜敕空存。", 
    "rhythmic": "木兰花・玉楼春"
  }, 
  {
    "author": "许", 
    "content": "", 
    "rhythmic": "三台春曲"
  }, 
  {
    "author": "许", 
    "content": "", 
    "rhythmic": "三台春曲"
  }, 
  {
    "author": "许", 
    "content": "微雨後。\n染得杏腮红透。\n春色好时人却瘦。\n镜寒妆不就。\n柳外一莺啼昼。\n约略情怀中酒。\n困起半弯眉袖。\n髻松簪玉溜。", 
    "rhythmic": "谒金门"
  }, 
  {
    "author": "许", 
    "content": "翠凤金鸾绣欲成。\n沈香亭下款新晴。\n绿随杨柳阴边去，红踏桃花片上行。\n莺意绪，蝶心情。\n一时分付小银筝。\n归来玉醉花柔困，月滤窗纱约半更。", 
    "rhythmic": "鹧鸪天"
  }, 
  {
    "author": "许", 
    "content": "冷迫春宵一半床。\n懒熏香。\n不如屏里画鸳鸯。\n永成双。\n重叠衾罗犹未暖。\n红烛短。", 
    "rhythmic": "柳枝・杨柳枝"
  }, 
  {
    "author": "许", 
    "content": "正是拈芳采艳时。\n连朝风雨里，掩朱扉。\n强排春恨剪新词。\n词未就，莺唱缕金衣。\n云薄弄晴晖。\n试穿花迳去，拣双枝。", 
    "rhythmic": "小重山"
  }, 
  {
    "author": "许", 
    "content": "懒抟香，慵弄粉。\n犹带浅酲微困。\n金鞍何处掠新欢，偷倩燕寻莺问。\n柳供愁，花献恨。", 
    "rhythmic": "满宫春"
  }, 
  {
    "author": "许", 
    "content": "欲把香缯暖缬裁。\n玉箱金锁又慵开。\n一杯茶罢上春台。\n方向柳边揉碧缕，又从花畔并红腮。\n不知凝待阿谁来。", 
    "rhythmic": "浣溪沙"
  }, 
  {
    "author": "许", 
    "content": "泪淹红，腮褪粉。\n等得玉销花损。\n羞阮凤，怯筝鸾。\n指寒无好弹。\n一庭雪。\n半窗月。\n又是独眠时节。\n孤枕怨，小屏愁。\n天涯梦里游。", 
    "rhythmic": "更漏子"
  }, 
  {
    "author": "许", 
    "content": "鹊踏画檐双噪。\n书到。\n和笑拆封看。\n归程能隔几重山。\n远约数宵间。\n准备绣轮雕辔。\n游戏。\n说与百花知。", 
    "rhythmic": "荷叶杯"
  }, 
  {
    "author": "许", 
    "content": "一辔东风留不住。\n离歌断、日斜春暮。\n多事啼莺，妒情飞燕，一路送人归去。\n文君自被琴心误。", 
    "rhythmic": "夜行船"
  }, 
  {
    "author": "许", 
    "content": "溅紫飘红风又雨。\n一刻韶芳留不住。\n燕吞声，莺谇语。\n待得晴来人已去。\n怯新歌，怜旧舞。\n冷落艳腔芳谱。", 
    "rhythmic": "应天长"
  }, 
  {
    "author": "许", 
    "content": "鸠雨细，燕风斜。\n春悄谢娘家。\n一重帘外即天涯。\n何必暮云遮。\n钏金寒，钗玉冷。\n薄醉欲成还醒。\n一春梳洗不簪花。\n孤负几韶华。", 
    "rhythmic": "喜迁莺"
  }, 
  {
    "author": "许", 
    "content": "杏花窗底人中酒。\n花与人相守。\n帘衣不肯护春寒。\n一声娇嚏两眉攒。\n拥衾眠。\n明朝又有秋千约。\n恐未梳掠。\n倩谁传语画楼风。\n略吹丝雨湿春红。\n绊游踪。", 
    "rhythmic": "虞美人"
  }, 
  {
    "author": "许", 
    "content": "凤双鸾偶。\n天上人间有。\n檐玉无声花影瘦。\n夜浅春浓时候。\n别来几度寒宵。\n六桥风月迢迢。\n灯下有谁相伴，一方红湿鲛绡。", 
    "rhythmic": "清平乐"
  }, 
  {
    "author": "许", 
    "content": "柳揉花旋染衣。\n丝丝红翠扑春辉。\n罗绮丛中无此艳，小西施。", 
    "rhythmic": "山花子"
  }, 
  {
    "author": "许", 
    "content": "组绣盈箱锦满机。\n倩谁缝作护花衣。\n恐花飞去，无复上芳枝。", 
    "rhythmic": "相思引"
  }, 
  {
    "author": "许", 
    "content": "一绡香暖看灯衣。\n领珠襟翠争辉。\n金球斜雪梅枝。\n著带都宜。\n桃艳妆成醉脸，柳娇移上歌眉。\n一轮蟾玉堕花西。\n携手同归。", 
    "rhythmic": "画堂春"
  }, 
  {
    "author": "许", 
    "content": "绣围春水锦笼山。\n冶游天。\n可惜连朝中酒、怯秋千。\n妆楼暖。\n朱帘卷。\n燕斜穿。\n冲落两三花片、镜台边。", 
    "rhythmic": "相见欢"
  }, 
  {
    "author": "许", 
    "content": "一春不识西湖面。\n翠羞红倦。\n雨窗和泪摇湘管。\n意长笺短。\n知心惟有雕梁燕。\n自来相伴。", 
    "rhythmic": "后庭花"
  }, 
  {
    "author": "陈策", 
    "content": "倚危梯、酹春怀古，轻寒才转花信。\n江城望极多愁思，前事恼人方寸。\n湖海兴。\n算合付元龙，举白浇谈吻。\n凭高试问。\n问旧日王郎，依刘有地，何事赋幽愤。\n沙头路，休记家山远近。\n宾鸿一去无信。\n沧波渺渺空归梦，门外北风凄紧。\n乌帽整。\n便做得功名，难绿星星鬓。\n敲吟为稳。\n又白鹭飞来，垂杨自舞，谁与寄离恨。", 
    "rhythmic": "摸鱼儿"
  }, 
  {
    "author": "陈策", 
    "content": "倦绣人闲，恨春去、浅颦轻掠。\n章台路，雪黏飞燕，带芹穿幕。\n委地身如游子倦，随风命似佳人薄。\n叹此花、飞後更无花，情怀恶。\n心下事，谁堪托。\n怜老大，伤飘泊。\n把前回离恨，暗中描摸。\n又趁扁舟低欲去，可怜世事今非昨。\n看等闲、飞过女墙来，秋千索。", 
    "rhythmic": "满江红"
  }, 
  {
    "author": "李昴英", 
    "content": "燕穿幕。\n春在深深院落。\n单衣试，龙沫旋薰，又怕东风晓寒薄。\n别来情绪恶。\n瘦得腰围柳弱。\n清明近，正似海棠，怯雨芳踪任飘泊。\n钗留去年约。\n恨易老娇莺，多误灵鹊。\n碧云杳渺天涯各。\n望不断芳草，更迷香絮，回文强写字屡错。\n泪欲注还阁。\n孤酌。\n住春脚。\n便彩局谁，宝轸慵学。\n阶除拾取飞花嚼。", 
    "rhythmic": "兰陵王"
  }, 
  {
    "author": "李昴英", 
    "content": "晓风痴、绣帘低舞。\n霏霏香碎红雨。\n燕忙莺懒春无赖，懒为好花遮护。\n浑不顾。\n费多少工夫，做得芳菲聚。\n休颦百五。\n却自恨新年，游疏醉少，光景恁虚度。\n猊烟瘦，困起庭阴正午。\n游丝飞絮无据。\n千林湿翠须臾遍，难绿鬓根霜缕。\n愁绝处。\n怎忍听，声声杜宇深深树。\n东君寄语。\n道去也还来，後期长在，紫陌岁相遇。", 
    "rhythmic": "摸鱼儿"
  }, 
  {
    "author": "李昴英", 
    "content": "敞茅堂、茂林环翠，苔矶低蘸烟浦。\n青蓑混入渔家社，斜日断桥船聚。\n真乐处。\n坐芳草，瓦樽满酒频频注。\n皋禽自舞。\n惯松迳穿云，梅村踏雪，朗笑自来去。\n车乘坠，争似修筇稳步。\n前尘回首俱误。\n安闲得在中年好，抱瓮尚堪蔬圃。\n高眼觑。\n算不识、人间宠辱除巢许。\n风篁解语。\n应共笑群狙，无端喜怒，三四计朝暮。", 
    "rhythmic": "摸鱼儿"
  }, 
  {
    "author": "李昴英", 
    "content": "绕西园、粉笼千雉，镜池屏石天造。\n主人意匠工收拾，华屋落成闻早。\n轮奂巧。\n望缥缈、五云深处移蓬岛。\n油幢羽葆。\n指貔虎长驱，鲸鲲网取，电走捷旗报。\n铙吹发，回庑连屯饮犒。\n海山波静烟扫。\n纶巾萧散环珠履，春满绿杨芳草。\n人境好。\n是握穗五翁，福地无尘到。\n芝书在道。\n便整顿乾坤，经营万宇，栋国要元老。", 
    "rhythmic": "摸鱼儿"
  }, 
  {
    "author": "李昴英", 
    "content": "怪朝来、片红初瘦，半分春事风雨。\n丹山碧水含离恨，有脚阳春难驻。\n芳草渡。\n似叫住东君，满树黄鹂语。\n无端杜宇。\n报采石矶头，惊涛屋大，寒色要春护。\n阳关唱，画徘徊东渚。\n相逢知又何处。\n摩挲老剑雄心在，对酒细评今古。\n君此去。\n几万里东南，只手擎天柱。\n长生寿母。\n更稳步安舆，三槐堂上，好看彩衣舞。", 
    "rhythmic": "摸鱼儿"
  }, 
  {
    "author": "李昴英", 
    "content": "绣谷流明帜。\n稳飞舆、茵柔草碧，盖欹松翠。\n遨首意行穷绝顶，彩榭千年胜地。\n远峰断、莽苍烟水。\n护日晴云收午暑，飒长风、振叶生秋思。\n笼雾炷，飘霞袂。\n清明官府歌棠芾。\n且萧闲事外，下看玉城珠市。\n山色骄人逢此客，麈尾霏霏露碎。\n一笑又、羊衔新穗。\n田野欢声和气合，唤觥船、猛为鱼占喜。\n谁会得，醉翁意。", 
    "rhythmic": "贺新郎"
  }, 
  {
    "author": "李昴英", 
    "content": "世羡官高大。\n又谁知、几多卿相，身荣名壤。\n我辈相逢无愧色，彼此苍颜健在。\n又荣易、分携越海。\n写出阳关离别恨，看一行、雁字斜飞界。\n天下宝，愿自爱。\n白衣苍狗须臾改。\n久冥心、鸡虫得失，鹏迟快。\n君带貂蝉头上立，老我荷衣草带。\n肯此膝、向人雅拜。\n远饯元非趋炎者，二十年、相与形骸外。\n义金石，更坚耐。", 
    "rhythmic": "贺新郎"
  }, 
  {
    "author": "李昴英", 
    "content": "谁种蓝田玉。\n碧云深、亭亭月上，水明溪曲。\n羞作时妆儿女态，冷淡冰餐露沐。\n出尘外、风标幽独。\n除了留侯无此貌，便何郎、傅粉终粗俗。\n意凝远，韵清淑。\n凉台向晚微风馥。\n讶银杯羽化，折取戏浮。\n安得梅花如许大，天遣辟除暑溽。\n浑不觉、鹭翘鸥浴。\n可恨妖妃污太液，只东林、社友追游熟。\n宜夜看，灿瑶烛。", 
    "rhythmic": "贺新郎"
  }, 
  {
    "author": "李昴英", 
    "content": "细与黄花说。\n是天教、开遇重阳，玉裁金屑。\n老行要寻松竹伴，雅爱山翁鬓雪。\n任满插、追陪节物。\n惟有渊明吾臭味，傍东篱、盘薄芳丛撷。\n便无酒，也清绝。\n芒寒色正孤标洁。\n惯平生、餐霜饮露，倚风迎月。\n不比芙蓉偏妩媚，不比茱萸太烈。\n似隐者、萧闲岩穴。\n至老枝头犹健在，笑纷纷、红紫尘沙汨。\n香耐久，看晚节。", 
    "rhythmic": "贺新郎"
  }, 
  {
    "author": "李昴英", 
    "content": "元日除书湿。\n到而今、西风老矣，驾轺初入。\n自是龙颜深注想，孤凤翔而後集。\n久父老、攀留原隰。\n庾岭经行梅亦喜，小奚奴、背底惟诗笈。\n冰雪操，又谁及。\n昨来容易风云翕。\n便三台两地，也只等闲如拾。\n天马不鸣凡马喑，百步何如五十。\n况汹汹、波涛方急。\n此去一言回天力，著高高、百尺竿头立。\n浇磊，快鲸吸。", 
    "rhythmic": "贺新郎"
  }, 
  {
    "author": "李昴英", 
    "content": "过雨璇空湿。\n浩秋香、光浮桂菊，晓风吹入。\n柳系牙樯应小驻，草草还成胜集。\n又追趁、牡车原隰。\n照座玉人风骨耸，想胸蟠、蕊阙琳琅笈。\n真作者，世难及。\n远山云雾工开翕。\n共朱阑徙倚，总好锦囊收拾。\n老我祗今才思涩，知二争如知十。\n戛金缕、檀敲休急。\n访古夷犹行八境，忆朝阳、鸣凤台端立。\n笔也醉，砚池吸。", 
    "rhythmic": "贺新郎"
  }, 
  {
    "author": "李昴英", 
    "content": "天地中间大。\n纵遨游、登山临水，散人一个。\n学易已来秋又六，肯趁名缰利锁。\n得日日、安闲笑过。\n金马玉堂也曾到，尽不妨、拍手溪头坐。\n风笠，月兰舸。\n今朝记是初生我。\n近小春、黄菊犹葩，早梅将朵。\n拔宅危巅穷胜践，指点尘寰蚁磨。\n看涧底、飞泉珠颗。\n松柏苍苍俱寿相，更千年、雪鹤鸣相和。\n安期老，举杯贺。", 
    "rhythmic": "贺新郎"
  }, 
  {
    "author": "李昴英", 
    "content": "唱恭初意如何，来五十三年矣。\n犁锄颇熟，诗书粗解，簪绅聊耳。\n自信柴愚，真成汲戆，却无刘腻。\n向高秋初度，同时有菊，淡相对、风霜里。\n最癖登山临水。\n又何心、蜗名蝇利。\n俗缘未了，强教肉食，何曾知味。\n无事微吟，会心微笑，逢场微醉。\n把日生、只恁安排，领取百十二岁。", 
    "rhythmic": "水龙吟"
  }, 
  {
    "author": "李昴英", 
    "content": "驿飞稳驾高秋，迎人满目清新景。\n秋还有色，芙蓉照水，晨妆对镜。\n雪卷寒芦，字横过雁，渡浮孤艇。\n是骚人行处，腔风调月，香满袖、过梅岭。\n断岸烟收人静。\n雨声乾、桐疏枫冷。\n掀髯独笑，仙翁起舞，卧龙呼醒。\n近小阳春，为梅也合，迟迟鞭影。\n更郁孤、一笑追欢，料得坡翁首肯。", 
    "rhythmic": "水龙吟"
  }, 
  {
    "author": "李昴英", 
    "content": "碧潭新涨浮花，柳阴稠绿波痕腻。\n一声雷鼓，半空雪浪，双龙惊起。\n气压鲸鲵，怒掀鳞鬣，擘开烟水。\n算战争蛮触，雌雄汉楚，总皆一场如此。\n点额许教借一，得头筹、欢呼震地。\n翻嗤浮世，要津搀进，奔波逐利。\n斗了还休，倩渠衔寄，三闾角黍。\n会风云、快出为霖，可但颔明珠睡。", 
    "rhythmic": "水龙吟"
  }, 
  {
    "author": "李昴英", 
    "content": "郭外足幽胜，潮入涨溪流。\n舫斋小小一叶，老子日遨游。\n管领白苹红蓼，披戴绿蓑青箬，直钓任沈浮。\n玉楼胞鲈脍，雪阵狎沙鸥。\n个中眠，个中坐，个中讴。\n个中收拾诗料，觞客个中留。\n休羡乘槎博望，且听洞箫赤壁，乐处是瀛洲。\n日月荡双桨，天地一虚舟。", 
    "rhythmic": "水调歌头"
  }, 
  {
    "author": "李昴英", 
    "content": "万顷黄湾口，千仞白云头。\n一亭收拾，便觉炎海豁清秋。\n潮候朝昏来去，山色雨晴浓淡，天末送双眸。\n绝域远烟外，高浪舞连艘。\n风景别，胜滕阁，压黄楼。\n胡床老子，醉挥珠玉落南州。\n稳驾大鹏八极，叱起仙羊五石，飞佩过丹丘。\n一笑人间世，机动早惊鸥。", 
    "rhythmic": "水调歌头"
  }, 
  {
    "author": "李昴英", 
    "content": "地位到公辅，耆艾过稀年。\n几人兼此二美，而况是名贤。\n松柏苍然长健，姜桂老来越辣，劲气九秋天。\n鲠鲠撄鳞语，不改铁心坚。\n说武夷，同此月，瑞三仙。\n公虽居後，瑰奇伟特却光前。\n续得紫阳脉络，了却西山事业，舟楫济商川。\n饮对黄花榭，一酌岁三千。", 
    "rhythmic": "水调歌头"
  }, 
  {
    "author": "李昴英", 
    "content": "野趣在城市，崛起此台高。\n谁移蓬岛，冯夷夜半策灵鳌。\n十万人家碧，四面峰峦涌翠，远岫拍银涛。\n插汉笔双塔，簸两叶轻。\n我乘风，时一到，共嬉遨。\n江山无复偃蹇，弹压有诗豪。\n宝剑孤横星动，铁笛一声云裂，寒月冰宫袍。\n沧海一杯酒，世界眇鸿毛。", 
    "rhythmic": "水调歌头"
  }, 
  {
    "author": "李昴英", 
    "content": "瑶池高会，见云香凤背，风柔鹤膝。\n天遣月卿来拜舞，新拜玺书增秩。\n有母能贤，生儿如此，总是前生佛。\n孙曾戏彩，慈颜一笑闲逸。\n曾向浑尺轩中，共评今古，手写王言绋。\n个里乃翁棠荫在，映得梅仙山碧。\n人爱黄堂，祝萱堂寿，拍拍欢声溢。\n明年宣劝，蟠桃火枣庭实。", 
    "rhythmic": "念奴娇"
  }, 
  {
    "author": "李昴英", 
    "content": "麦秋时候，薄阴罩炎日，山行乘兴。\n筇屐追随多胜侣，青佩黄冠方领。\n坐石谈玄，听泉濯暑，直上千山顶。\n倚风长啸，籁鸣林谷相应。\n忽涌云气漫空。\n海吹急雨，觉冰微冷。\n洗尽人间名利障，便是蓬莱仙境。\n半日偷闲，一生清福，岂在荣钟鼎。\n青灯深夜，陶然独妙清圣。", 
    "rhythmic": "念奴娇"
  }, 
  {
    "author": "李昴英", 
    "content": "玉城春不夜。\n映月璧寒流，烛蕖光射。\n鳌山海云驾。\n拥遨头箫鼓，锦旗红亚。\n东风近也。\n趁乐岁、良辰多暇。\n想阳和、早遍南州，暖得柳娇桃冶。\n堪画。\n纱笼夹道，露重花珠，尘吹兰麝。\n歌朋舞社。\n玉梅转，闹蛾耍。\n且茧占先探，芋郎戏巧，又卜紫姑灯下。\n听欢声、犹自未归，钿车宝马。", 
    "rhythmic": "瑞鹤仙"
  }, 
  {
    "author": "李昴英", 
    "content": "才到中年，节物浑闲，赏心顿轻。\n据随分东风，瓶簪柳雪，应时灯夜，棚缀莲星。\n自一家春，也三杯酒，巧茧堆香笑语声。\n又何须，听那西楼弦管，南陌箫笙。\n平生。\n黄卷青灯。\n肯珠翠奢华八尺檠。\n欲趁队闲嬉，雕鞍宝马，回头猛忆，破案囊萤。\n邻曲渔歌，庭除鹤舞，尘外冰轮彻骨清。\n人闲处，这炯然方寸，一点长明。", 
    "rhythmic": "沁园春"
  }, 
  {
    "author": "李昴英", 
    "content": "薄冷催霜，碧空豁、飞鸿斜度。\n□九日、御风绝顶，下看尘宇。\n滕阁芳筵笺笔妙，龙山胜践旌旗驻。\n料山灵、也要可人游，成佳趣。\n吹帽堕，羞千古。\n题饧字，非吾侣。\n却坐间著得，煮茶桑苎。\n万里寒云迷北斗，望远峰夕照频西顾。\n且满浮、大白送黄花，剑休舞。", 
    "rhythmic": "满江红"
  }, 
  {
    "author": "李昴英", 
    "content": "人似梅花，峭玉立、岁寒风节。\n新圃辟、种梅千树，幻成南雪。\n池碎瀑声荷捧雨，径涵秋影篁筛月。\n唤石君、错落坐庭前，红尘绝。\n嫌聒耳，筝戛。\n慵著眼，俳优狎。\n但一觞一咏，放怀开阔。\n涌地池亭工掩映，擎天柱石觇施设。\n待枝头、金颗可调羹，休轻折。", 
    "rhythmic": "满江红"
  }, 
  {
    "author": "李昴英", 
    "content": "云山叠叠双眸短。\n梦魂夜趁行人远。\n千里共襟期。\n吟风饮月时。\n碧溪穿翠峡。\n雪意蓬萧飒。\n安得翅飞来。\n冲寒同访梅。", 
    "rhythmic": "菩萨蛮"
  }, 
  {
    "author": "李昴英", 
    "content": "重著夹罗犹怯冷。\n隔帘拜祝团圆镜。\n取片龙涎安古鼎。\n香阁静。\n横窗写出梅花影。\n寒鹊颤枝飞不定。\n回纹刺就更筹永。\n小玉欣眠呼不醒。\n霜气紧。\n丽谯吹动梅花引。", 
    "rhythmic": "渔家傲"
  }, 
  {
    "author": "李昴英", 
    "content": "小载池心月，长虹夸水中天。\n主人情重客留连。\n便欲乘风寒殿。\n霜竹且传秋信，镜蕖不作春妍。\n夜凉正好倒金船。\n朔饮而今再见。", 
    "rhythmic": "西江月"
  }, 
  {
    "author": "李昴英", 
    "content": "笋玉纤纤拍扇纨。\n戏拈荷叶起文鸳。\n水亭初试小龙团。\n拜月深深频祝愿，花枝低压髻云偏。\n倩人解梦语喧喧。", 
    "rhythmic": "浣溪沙"
  }, 
  {
    "author": "李昴英", 
    "content": "工夫作用中宵昼。\n点化无中有。\n真气长存，童颜不改，底用呵磨皱。\n一身二五之精媾。", 
    "rhythmic": "城头月"
  }, 
  {
    "author": "吴文英", 
    "content": "绀缕堆云，清腮润玉，汜人初见。\n蛮腥未洗，海客一怀凄惋。\n渺征槎、去乘阆风，占香上国幽心展。\n□遗芳掩色，真姿凝澹，返魂骚畹。\n一盼。\n千金换。\n又笑伴鸱夷，共归吴苑。\n离烟恨水，梦杳南天秋晚。\n比来时、瘦肌更销，冷薰沁骨悲乡远。\n最伤情、送客咸阳，佩结西风怨。", 
    "rhythmic": "琐窗寒"
  }, 
  {
    "author": "吴文英", 
    "content": "垂杨径。\n洞钥启，时见流莺迎。\n涓涓暗谷流红，应有缃桃千顷。\n临池笑靥，春色满、铜华弄妆影。\n记年时、试酒湖阴，褪花曾采新杏。\n蛛窗绣网玄经，才石砚开奁，雨润云凝。\n小小蓬莱香一掬，愁不到、朱娇翠靓。", 
    "rhythmic": "尉迟杯"
  }, 
  {
    "author": "吴文英", 
    "content": "羞红颦浅恨，晚风为落，片绣点重茵。\n旧堤分燕尾，桂棹轻鸥，宝勒倚残云。\n千丝怨碧，渐路入、仙坞迷津。\n肠漫回，隔花时见，背面楚腰身。\n逡巡。\n题门惆怅，堕履牵萦，数幽期难准。\n还始觉、留情缘眼，宽带因春。", 
    "rhythmic": "渡江云三犯・渡江云"
  }, 
  {
    "author": "吴文英", 
    "content": "江初飞，荡万里素云，际空如沐。\n咏情吟思，不在秦筝金屋。\n夜潮上，明月芦花，傍钓蓑梦远，句清敲玉。\n翠罂汲晓，乃一声秋曲。\n越装片篷障雨，瘦半竿渭水，鹭汀幽宿。\n那知暖袍挟锦，低帘笼烛。\n鼓春波、载花万斛。", 
    "rhythmic": "三部乐"
  }, 
  {
    "author": "吴文英", 
    "content": "断烟离绪。\n关心事，斜阳红隐霜树。\n半壶秋水荐黄花，香西风雨。\n纵玉勒、轻飞迅羽。\n凄凉谁吊荒台古。\n记醉蹋南屏，彩扇咽、寒蝉倦梦，不知蛮素。\n聊对旧节传杯，尘笺蠹管，断阕经岁慵赋。\n小蟾斜影转东篱，夜冷残蛩语。\n早白发、缘愁万缕。", 
    "rhythmic": "霜叶飞"
  }, 
  {
    "author": "吴文英", 
    "content": "泪荷抛碎璧。\n正漏云筛雨，斜捎窗隙。\n林声怨秋色。\n对小山不迭，寸眉愁碧。\n凉欺岸帻。\n暮砧催、银屏翦尺。\n最无聊、燕去堂空，旧幕暗尘罗额。\n行客。\n西园有分，断柳凄花，似曾相识。\n西风破屐。\n林下路，水边石。\n念寒蛩残梦，归鸿心事，那听江村夜笛。\n看雪飞、苹底芦梢，未如鬓白。", 
    "rhythmic": "瑞鹤仙"
  }, 
  {
    "author": "吴文英", 
    "content": "晴丝牵绪乱。\n对沧江斜日，花飞人远。\n垂杨暗吴苑。\n正旗亭烟冷，河桥风暖。\n兰情蕙盼。\n惹相思、春根酒畔。\n又争知、吟骨萦销，渐把旧衫重翦。\n凄断。\n流红千浪，缺月孤楼，总难留燕。\n歌尘凝扇。\n待凭信，拌分钿。\n试挑灯欲写，还依不忍，笺幅偷和泪卷。\n寄残云、剩雨蓬莱，也应梦见。", 
    "rhythmic": "瑞鹤仙"
  }, 
  {
    "author": "吴文英", 
    "content": "藕心抽莹茧。\n引翠针行处，冰花成片。\n金门从回辇。\n两玉凫飞上，绣绒尘软。\n丝侍宴。\n曳天香、春风宛转。\n傍星辰、直上无声，缓蹑素云归晚。\n奇践。\n平康得意，醉踏香泥，润红沾线。\n良工诧见。\n吴蚕唾，海沈楦。\n任真珠装缀，春申客屦，今日风流雾散。\n待宣供、禹步宸游，退朝燕殿。", 
    "rhythmic": "瑞鹤仙"
  }, 
  {
    "author": "吴文英", 
    "content": "乱云生古峤。\n记旧游惟怕，秋光不早。\n人生断肠草。\n叹如今摇落，暗惊怀抱。\n谁临晚眺。\n吹台高、霜歌缥缈。\n想西风、此处留情，肯著故人衰帽。\n闻道。\n萸香西市，酒熟东邻，浣花人老。\n金鞭袅。\n追吟赋，倩年少。\n想重来新雁，伤心湖上，销减红深翠窈。\n小楼寒、睡起无聊，半帘晚照。", 
    "rhythmic": "瑞鹤仙"
  }, 
  {
    "author": "吴文英", 
    "content": "记年时茂苑。\n正画堂凝香，璇奎初焕。\n天边岁华转。\n向九重春近，仙桃传宴。\n银罂翠管。\n宝香飞、蓬莱小殿。\n荷玉皇、恩重千秋，翠麓峻齐云汉。\n须看。\n鸿飞高处，地阔天宽，弋人空羡。\n梅清水暖。\n苕溪上，几吟卷。\n算金门听漏，玉墀班早，赢得风霜满面。\n总不如、绿野身安，镜重未晚。", 
    "rhythmic": "瑞鹤仙"
  }, 
  {
    "author": "吴文英", 
    "content": "辘轳春又转。\n记旋草新词，江头凭雁。\n乘槎上银汉。\n想车尘才踏，东华红软。\n何时赐见。\n漏声移、深宫夜半。\n问莼鲈、今岁西风，未觉岁华迟晚。\n一片。\n丹心白发，露滴研朱，雅陪清宴。\n班回柳院。\n蒲团底，小禅观。\n望罘明月，初圆此夕，应共婵娟茂苑。\n愿年年、玉兔长生，耸秋井乾。", 
    "rhythmic": "瑞鹤仙"
  }, 
  {
    "author": "吴文英", 
    "content": "夜寒吴馆窄。\n渐酒阑烛暗，犹分香泽。\n轻帆展为翮。\n送高鸿飞过，长安南陌。\n渔矶旧迹。\n有陈蕃、虚床挂壁。\n掩庭扉，蛛网黏花，细草摇春碧。\n还忆。\n洛阳年少，风露秋檠，岁华如昔。\n长吟堕帻。\n暮潮送，富春客。\n算玉堂不染，梅花清梦，宫漏声中夜直。\n正逋仙、清瘦黄昏，几时觅得。", 
    "rhythmic": "瑞鹤仙"
  }, 
  {
    "author": "吴文英", 
    "content": "彩云栖翡翠。\n听凤笙吹下，飞天际。\n晴霞翦轻袂。\n澹春姿雪态，寒梅清。\n东皇有意。\n旋安排、阑干十二。\n早不知、为雨为云，尽日建章门闭。\n堪比。\n红绡纤素，紫燕轻盈，内家标致。\n游仙旧事。\n星斗下，夜香里。\n□华峰□□，纸屏横幅，春色长供午睡。\n更醉乘、玉井秋风，采花弄水。", 
    "rhythmic": "瑞鹤仙"
  }, 
  {
    "author": "吴文英", 
    "content": "云气楼台，分一派、沧浪翠蓬。\n开小景、玉盆寒浸，巧石盘松。\n风送流花时过岸，浪摇晴练欲飞空。\n算鲛宫、祗隔一红尘，无路通。\n神女驾、凌晓风。\n明月佩，响丁东。\n对两蛾犹锁，怨绿烟中。\n秋色未教飞尽雁，夕阳长是坠疏钟。\n又一声、乃过前岩，移钓篷。", 
    "rhythmic": "满江红"
  }, 
  {
    "author": "吴文英", 
    "content": "结束萧仙，啸梁鬼、依还未灭。\n荒城外、无聊闲看，野烟一抹。\n梅子未黄愁夜雨，榴花不见簪秋雪。\n又重罗、红字写香词，年时节。\n帘底事，凭燕说。\n合欢缕，双条脱。\n自香消红臂，旧情都别。\n湘水离魂菰叶怨，扬州无梦铜华阙。\n倩卧箫、吹裂晚天云，看新月。", 
    "rhythmic": "满江红"
  }, 
  {
    "author": "吴文英", 
    "content": "暮檐凉薄。\n疑清风动竹，故人来邈。\n渐夜久、闲引流萤，弄微照素怀，暗呈纤白。\n梦远双成，凤笙杳、玉绳西落。\n掩帷倦入，又惹旧愁，汗香阑角。\n银瓶恨沈断索。\n叹梧桐未秋，露井先觉。\n抱素影、明月空闲，早尘损丹青，楚山依约。", 
    "rhythmic": "解连环"
  }, 
  {
    "author": "吴文英", 
    "content": "思和云结。\n断江楼望睫，雁飞无极。\n正岸柳、衰不堪攀，忍持赠故人，送秋行色。\n岁晚来时，暗香乱、石桥南北。\n又长亭暮雪，点点泪痕，总成相忆。\n杯前寸阴似掷。\n几酬花唱月，连夜浮白。\n省听风、听雨笙箫，向别枕倦醒，絮扬空碧。", 
    "rhythmic": "解连环"
  }, 
  {
    "author": "吴文英", 
    "content": "金规印遥汉，庭浪无纹。\n清雪冷沁花薰。\n天衔曾醉美人畔，凉枝移插乌巾。\n西风骤惊散，念棱悬愁结，蒂翦离恨。\n中郎旧恨，寄横竹、吹裂哀云。\n空剩露华烟彩，人影断幽坊，深闭千门。\n浑似飞仙入梦，袜罗微步，流水青苹。", 
    "rhythmic": "夜飞鹊・夜飞鹊慢"
  }, 
  {
    "author": "吴文英", 
    "content": "秋入中山，臂隼牵卢纵长猎。\n见骇毛飞雪，章台献颖，腰束缟，汤沐疏邑。\n管刊琼牒。\n苍梧恨、帝娥暗泣。\n陶郎老、憔悴玄香，禁苑犹催夜俱入。\n自叹江湖，雕龙心尽，相携蠹鱼箧。\n念醉魂悠扬，折钗锦字，黠髯掀舞，流觞春帖。\n还倚荆溪楫。", 
    "rhythmic": "一寸金"
  }, 
  {
    "author": "吴文英", 
    "content": "秋压更长，看见娥瘦如束。\n正古花摇落，寒蛩满地，参梅吹老，玉龙横竹。\n霜被芙蓉宿。\n红绵透、尚欺暗烛。\n年年记、一种凄凉，绣幌金圆挂香玉。\n顽老情怀，都无欢事，良宵爱幽独。\n叹画图难仿，橘村砧思，笠蓑有约，莼洲渔屋。", 
    "rhythmic": "一寸金"
  }, 
  {
    "author": "吴文英", 
    "content": "夜空似水，横汉静立，银浪声杳。\n瑶镜奁小。\n素娥乍起、楼心弄孤照。\n絮云未巧。\n梧韵露井，偏借秋早。\n晴暗多少。\n怕教彻胆，蟾光见怀抱。\n浪迹尚为客，恨满长安千古道。\n还记暗萤、穿帘街语悄。\n叹步影归来，人鬓花老。\n紫箫天渺。", 
    "rhythmic": "绕佛阁"
  }, 
  {
    "author": "吴文英", 
    "content": "霞艳锦，星媛夜织，河汉鸣杼。\n红翠万缕。\n送幽梦与、人闲绣芳句。\n怨宫恨羽。\n孤风剑漫倚，无限凄楚。\n□□□□。\n赋情缥缈、东风扬花絮。\n镜里半髯雪，向老春深莺晓处。\n长闭翠阴、幽坊杨柳户。\n看故苑离离，城外禾黍。\n短藜青屦。", 
    "rhythmic": "绕佛阁"
  }, 
  {
    "author": "吴文英", 
    "content": "绛雪生凉，碧霞笼夜，小立中庭芜地。\n昨梦西湖，老扁舟身世。\n叹游荡，暂赏、吟花酌露尊俎，冷玉红香洗。\n眼眩魂迷，古陶洲十里。\n翠参差、澹月平芳砌。\n砖花、小浪鱼鳞起。\n雾盎浅障青罗，洗湘娥春腻。\n荡兰烟、麝馥浓侵醉。", 
    "rhythmic": "拜星月慢"
  }, 
  {
    "author": "吴文英", 
    "content": "艳阳不到青山，古阴冷翠成秋苑。\n吴娃点黛，江妃拥髻，空遮断。\n树密藏溪，草深迷市，峭云一片。\n二十年旧梦，轻鸥素约，霜丝乱、朱颜变。\n龙吻春霏玉溅。\n煮银瓶、羊肠车转。\n临泉照影，清寒沁骨，客尘都浣。\n鸿渐重来，夜深华表，露零鹤怨。\n把闲愁换与，楼前晚色，棹沧波远。", 
    "rhythmic": "水龙吟"
  }, 
  {
    "author": "吴文英", 
    "content": "夜分溪馆渔灯，巷声乍寂西风定。\n河桥径远，玉箫吹断，霜丝舞影。\n薄絮秋云，澹蛾山色，宦情归兴。\n怕烟江渡後，桃花又泛，宫沟上、春流紧。\n新句欲题还省。\n透香煤、重牒误隐。\n西园已负，林亭移酒，松泉荐茗。\n携手同归处，玉奴唤、绿窗春近。\n想骄骢、又踏西湖，二十四番花信。", 
    "rhythmic": "水龙吟"
  }, 
  {
    "author": "吴文英", 
    "content": "有人独立空山，翠髯未觉霜颜老。\n新香秀粒，浓光绿浸，千年春小。\n布影参旗，障空云盖，沈沈秋晓。\n驷苍虬万里，笙吹凤女，骖飞乘、天风袅。\n般巧。\n霜斤不到。\n汉游仙、相从最早。\n皴鳞细雨，层阴藏月，朱弦古调。\n问讯东桥，故人南岭，倚天长啸。\n待凌霄谢了，山深岁晚，素心才表。", 
    "rhythmic": "水龙吟"
  }, 
  {
    "author": "吴文英", 
    "content": "望中璇海波新，泛槎又币银河转。\n金风细袅，龙枝声奏，钧箫秋远。\n南极飞仙，夜来催驾，祥光重见。\n紫霄承露掌，瑶池荫密，蟠桃秀、螽莲绽。\n新栋晴凌汉。\n半凉生、兰檠书卷。\n绣裳五色，昆台十二，香深帘卷。\n花萼楼高处，连清晓、千秋传宴。\n赐长生玉字，鸾回凤舞，下蓬莱殿。", 
    "rhythmic": "水龙吟"
  }, 
  {
    "author": "吴文英", 
    "content": "望春楼外沧波，旧年照眼青铜镜。\n炼成宝月，飞来天上，银河流影。\n绀玉钩帘处，横犀尘、天香分鼎。\n记殷云殿锁，裁花翦露，曲江畔、春风劲。\n槐省。\n红尘昼静，午朝回、吟生晚兴。\n春霖绣笔，莺边清晓，金狨旋整。\n阆苑芝仙貌，生绡对、绿窗深景。\n弄琼英数点，宫梅信早，占年光永。", 
    "rhythmic": "水龙吟"
  }, 
  {
    "author": "吴文英", 
    "content": "几番时事重论，座中共惜斜阳下。\n今朝翦柳，东风送客，功名近也。\n约住飞花，暂听留燕，更攀情话。\n问千牙过阙，一封入奏，忠孝事、都应写。\n闻道兰台清暇。\n载鸱夷、烟江一舸。\n贞元旧曲，如今谁听，惟公和寡。\n儿骑空迎，舜瞳回盼，玉阶前借。\n便急回暖律，天边海上，正春寒夜。", 
    "rhythmic": "水龙吟"
  }, 
  {
    "author": "吴文英", 
    "content": "外湖北岭云多，小园暗碧莺啼处。\n朝回胜赏，墨池香润，吟船系雨。\n霓节千妃，锦帆一箭，携将春去。\n算归期未卜，青烟散後，春城咏、飞花句。\n黄鹤楼头月午。\n奏玉龙、江梅解舞。\n薰风紫禁，严更清梦，思怀几许。\n秋水生时，赋情还在，南屏别墅。\n看章台走马，长堤种取，柔丝千树。", 
    "rhythmic": "水龙吟"
  }, 
  {
    "author": "吴文英", 
    "content": "澹云笼月微黄，柳丝浅色东风紧。\n夜寒旧事，春期新恨，眉山碧远。\n尘陌飘香，绣帘垂户，趁时妆面。\n钿车催去急，珠囊袖冷，愁如海、情一线。\n犹记初来吴苑。\n未清霜、飞惊双鬓。\n嬉游是处，风光无际，舞葱歌。\n陈迹征衫，老容华镜，欢都尽。\n向残灯梦短，梅花晓角，为谁吟怨。", 
    "rhythmic": "水龙吟"
  }, 
  {
    "author": "吴文英", 
    "content": "杜陵折柳狂吟，砚波尚湿红衣露。\n仙桃宴早，江梅春近，还催客句。\n宫漏传鸡，禁门嘶骑，宦情熟处。\n正黄编夜展，天香字暖，春葱翦、红蜜炬。\n宫帽鸾枝醉舞。\n思飘扬、仙风举。\n星罗万卷，云驱千阵，飞毫海雨。\n长寿杯深，探春腔稳，江湖同赋。\n又看看、便系金狨莺晓，傍西湖路。", 
    "rhythmic": "水龙吟"
  }, 
  {
    "author": "吴文英", 
    "content": "花穿帘隙透。\n向梦里销春，酒中延昼。\n嫩篁细掐，相思字、堕粉轻黏袖。\n章台别後，展绣络、红荐香旧。\n□□□，应数归舟，愁凝画阑眉柳。\n移灯夜语西窗，逗晓帐迷香，问何时又。\n素纨乍试，还忆是、绣懒思酸时候。\n兰清蕙秀。", 
    "rhythmic": "玉烛新"
  }, 
  {
    "author": "吴文英", 
    "content": "门横皱碧，路入苍烟，春近江南岸。\n暮寒如翦。\n临溪影、一一半斜清浅。\n飞弄晚。\n荡千里、暗香平远。\n端正看，琼树三枝，总似兰昌见。\n酥莹云容夜暖。\n伴兰翘清瘦，箫凤柔婉。\n冷云荒翠，幽栖久、无语暗申春怨。\n东风半面。\n料准拟、何郎词卷。\n欢未阑，烟雨青黄，宜昼阴庭馆。", 
    "rhythmic": "解语花"
  }, 
  {
    "author": "吴文英", 
    "content": "檐花旧滴，帐烛新啼，香润残冬被。\n澹烟疏绮。\n凌波步、暗阻傍墙挑荠。\n梅痕似洗。\n空点点、年华别泪。\n花鬓愁，钗股笼寒，彩燕沾云腻。\n还斗辛盘葱翠。\n念青丝牵恨，曾试纤指。\n雁回潮尾。\n征帆去、似与东风相避。\n泥云万里。\n应翦断、红情绿意。\n年少时，偏爱轻怜，和酒香宜睡。", 
    "rhythmic": "解语花"
  }, 
  {
    "author": "吴文英", 
    "content": "春屋围花，秋池沿草，旧家锦藉川原。\n莲花分津，桃边迷路，片红不到人间。\n乱篁苍暗，料惜把、行题共删。\n小晴帘卷，独占西墙，一镜清寒。\n风光未老吟潘。\n嘶骑征尘，祗付凭阑。\n鸣瑟传杯，辟邪翻烬。\n系船香斗春宽。", 
    "rhythmic": "庆春宫・高阳台"
  }, 
  {
    "author": "吴文英", 
    "content": "残叶翻浓，馀香栖苦，障风怨动秋声。\n云影摇寒，波尘销腻，翠房人去深扃。\n昼成凄黯，雁飞过、垂杨转青。\n阑干横暮，酥印痕香，玉腕谁凭。\n菱花乍失娉婷。\n别岸围红，千艳倾城。\n重洗清杯，同追深夜，豆花寒落愁灯。", 
    "rhythmic": "庆春宫・高阳台"
  }, 
  {
    "author": "吴文英", 
    "content": "漏瑟侵琼管。\n润鼓借、烘炉暖。\n藏钩怯冷，画鸡临晓，怜语莺啭。\n绿窗、细咒浮梅盏。\n换蜜炬、花心短。\n梦惊回，林鸦起，曲屏春事天远。\n迎路柳丝裙，看争拜东风，盈灞桥岸。\n髻落宝钗寒，恨花胜迟燕。\n渐街帘影转。", 
    "rhythmic": "塞垣春"
  }, 
  {
    "author": "吴文英", 
    "content": "翠羽飞梁苑。\n连催发，暮樯留话江燕。\n尘街堕珥，瑶扉乍钥，彩绳双。\n新烟暗叶成阴，效翠妩、西陵送远。\n又趁得、蕊露天香，春留建章花晚。\n归来笑折仙桃，琼楼宴萼，金漏催箭。\n兰亭秀语，乌丝润墨，汉宫传玩。", 
    "rhythmic": "宴清都"
  }, 
  {
    "author": "吴文英", 
    "content": "绣幄鸳鸯柱。\n红情密，腻云低护秦树。\n芳根兼倚，花梢钿合，锦屏人妒。\n东风睡足交枝，正梦花、瑶钗燕股。\n障滟蜡、满照欢丛，嫠蟾冷落羞度。\n人间万感幽单，华清惯浴，春盎风露。\n连鬟并暖，同心共结，向承恩处。", 
    "rhythmic": "宴清都"
  }, 
  {
    "author": "吴文英", 
    "content": "万壑蓬莱路。\n非烟霁，五云城阙深处。\n璇源媲凤，瑶池种玉，练颜金姥。\n长虹梦入仙怀，便洗日、铜华翠渚。\n向瑞世、独占长春，蟠桃正饱风露。\n殷勤汉殿传卮，隔江云起，暗飞青羽。\n南山寿石，东周宝鼎，千秋巩固。", 
    "rhythmic": "宴清都"
  }, 
  {
    "author": "吴文英", 
    "content": "翠匝西门柳。\n荆州昔，未来时正春瘦。\n如今剩舞，西风旧色，胜东风秀。\n黄粱露湿秋江，转万里、云樯蔽昼。\n正虎落、马静晨嘶，连营夜沈刁斗。\n含章换几桐阴，千官邃幄，韶凤还奏。\n席前夜久，天低宴密，御香盈袖。", 
    "rhythmic": "宴清都"
  }, 
  {
    "author": "吴文英", 
    "content": "柳色春阴重。\n东风力，快将云雁高送。\n书檠细雨，吟窗乱雪，井寒笔冻。\n家林秀橘霜老，笑分得、蟾边桂种。\n应茂苑、斗转苍龙，唯潮献奇吴凤。\n玉眉暗隐华年，凌云气压，千载云梦。\n名笺澹墨，恩袍翠草，紫骝青。", 
    "rhythmic": "宴清都"
  }, 
  {
    "author": "吴文英", 
    "content": "万里关河眼。\n愁凝处，渺渺残照红敛。\n天低远树，潮分断港，路回淮甸。\n吟鞭又指孤店。\n对玉露金风送晚。\n恨自古、才子佳人，此景此情多感。\n吴王故苑。\n别来良朋雅集，空叹蓬转。\n挥毫记烛，飞觞赶月，梦销香断。\n区区去程何限。", 
    "rhythmic": "宴清都"
  }, 
  {
    "author": "吴文英", 
    "content": "三千年事残鸦外，无言倦凭秋树。\n逝水移川，高陵变谷，那识当时神禹。\n幽云怪雨。\n翠萍湿空梁，夜深飞去。\n雁起青天，数行书似旧藏处。\n寂寥西窗久坐，故人悭会遇，同翦灯语。\n积藓残碑，零圭断璧，重拂人间尘土。\n霜红罢舞。\n漫山色青青，雾朝烟暮。\n岸锁春船，画旗喧赛鼓。", 
    "rhythmic": "齐天乐"
  }, 
  {
    "author": "吴文英", 
    "content": "芙蓉心上三更露，茸香漱泉玉井。\n自洗银舟，徐开素酌，月落空杯无影。\n庭阴未暝。\n度一曲新蝉，韵秋堪听。\n瘦骨侵冰，怕惊纹簟夜深冷。\n当时湖上载酒，翠云开处共，雪面波镜。\n万感琼浆，千茎鬓雪，烟锁蓝桥花径。\n留连暮景。\n但偷觅孤欢，强宽秋兴。\n醉倚修篁，晚风吹半醒。", 
    "rhythmic": "齐天乐"
  }, 
  {
    "author": "吴文英", 
    "content": "凌朝一片阳台影，飞来太空不去。\n栋与参横，帘钩斗曲，西北城高几许。\n天声似语。\n便阊阖轻排，虹河平溯。\n问几阴晴，霸吴平地漫今古。\n西山横黛瞰碧，眼明应不到，烟际沈鹭。\n卧笛长吟，层霾乍裂，寒月溟千里。\n凭虚醉舞。\n梦凝白阑干，化为飞雾。\n净洗青红，骤飞沧海雨。", 
    "rhythmic": "齐天乐"
  }, 
  {
    "author": "吴文英", 
    "content": "新烟初试花如梦，疑收楚峰残雨。\n茂苑人归，秦楼燕宿，同惜天涯为旅。\n游情最苦。\n早柔绿迷津，乱莎荒圃。\n数树梨花，晚风吹堕半汀鹭。\n流红江上去远，翠尊曾共醉，云外别墅。\n澹月秋千，幽香巷陌，愁结伤春深处。\n听歌看舞。\n驻不得当时，柳蛮樱素。\n睡起恹恹，洞箫谁院宇。", 
    "rhythmic": "齐天乐"
  }, 
  {
    "author": "吴文英", 
    "content": "竹深不放斜阳度，横披澹墨林沼。\n断莽平烟，残莎剩水，宜得秋深才好。\n荒亭旋扫。\n正著酒寒轻，弄花春小。\n障锦西风，半围歌袖半吟草。\n独游清兴易懒，景饶人未胜，乐事长少。\n柳下交车，尊前岸帻，同抚云根一笑。\n秋香未老。\n渐风雨西城，暗客帽。\n背月移舟，乱鸦溪树晓。", 
    "rhythmic": "齐天乐"
  }, 
  {
    "author": "吴文英", 
    "content": "曲尘犹沁伤心水，歌蝉暗惊春换。\n露藻清啼，烟萝澹碧，先结湖山秋怨。\n波帘翠卷。\n叹霞薄轻绡，泛人重见。\n傍柳追凉，暂疏怀袖负纨扇。\n南花清斗素靥，画船应不载，坡静诗卷。\n泛酒芳筒，题名蠹壁，重集湘鸿江燕。\n平芜未翦。\n怕一夕西风，镜心红变。\n望极愁生，暮天菱唱远。", 
    "rhythmic": "齐天乐"
  }, 
  {
    "author": "吴文英", 
    "content": "烟波桃叶西陵路，十年断魂潮尾。\n古柳重攀，轻鸥聚别，陈迹危亭独倚。\n凉乍起。\n渺烟碛飞帆，暮山横翠。\n但有江花，共临秋镜照憔悴。\n华堂烛暗送客，眼波回盼处，芳艳流水。\n素骨凝冰，柔葱蘸雪，犹忆分瓜深意。\n清尊未洗。\n梦不湿行云，漫沾残泪。\n可惜秋宵，乱蛩疏雨里。", 
    "rhythmic": "齐天乐"
  }, 
  {
    "author": "吴文英", 
    "content": "玉皇重赐瑶池宴，琼筵第二十四。\n万象澄秋，群裾曳玉，清澈冰壶人世。\n鳌峰对起。\n许分得钧天，凤丝龙吹。\n翠羽飞来，舞鸾曾赋曼桃字。\n鹤胎曾梦电绕，桂根看骤长，玉干金蕊。\n少海波新，芳茅露滴，凉入堂阶彩戏。\n香霖乍洗。\n拥莲媛三千，羽裳风佩。\n圣姥朝元，炼颜银汉水。", 
    "rhythmic": "齐天乐"
  }, 
  {
    "author": "吴文英", 
    "content": "馀香才润鸾绡汗，秋风夜来先起。\n雾锁林深，蓝浮野阔，一笛渔蓑鸥外。\n红尘万里。\n就中决银河，冷涵空翠。\n岸觜沙平，水杨阴下晚初舣。\n桃溪人住最久，浪吟谁得到，兰蕙疏绮。\n砚色寒云，签声乱叶，蕲竹纱纹如水。\n笙歌醉里。\n步明月丁东，静传环佩。\n更展芳塘，种花招燕子。", 
    "rhythmic": "齐天乐"
  }, 
  {
    "author": "吴文英", 
    "content": "丽景长安人海，避影繁华，结庐深寂。\n灯窗雪户，光映夜寒东壁。\n心凋鬓改，镂冰刻水，缥简离离，风签索索。\n怕遣花虫蠹粉，自采秋芸熏架，香泛纤碧。\n更上新梯窈窕，暮山澹著城外色。\n旧雨江湖远，问桐阴门巷，燕曾相识。\n吟壶天小，不觉翠蓬云隔。", 
    "rhythmic": "丹凤吟"
  }, 
  {
    "author": "吴文英", 
    "content": "冷空澹碧，带翳柳轻云，护花深雾。\n艳晨易午。\n正笙箫竞渡，绮罗争路。\n骤卷风埃，半掩长蛾翠妩。\n散红缕。\n渐红湿杏泥，愁燕无语。\n乘盖争避处。\n就解佩旗亭，故人相遇。\n恨春太妒。\n溅行裙更惜，凤钩尘污。\n酹入梅根，万点啼痕暗树。", 
    "rhythmic": "扫花游・扫地游"
  }, 
  {
    "author": "吴文英", 
    "content": "水云共色，渐断岸飞花，雨声初峭。\n步帷素袅。\n想玉人误惜，章台春老。\n岫敛愁蛾，半洗铅华未晓。\n舣轻棹。\n似山阴夜晴，乘兴初到。\n心事春缥缈。\n记遍地梨花，弄月斜照。\n旧时斗草。\n恨凌波路钥，小庭深窈。\n冻涩琼箫，渐入东风郢调。", 
    "rhythmic": "扫花游・扫地游"
  }, 
  {
    "author": "吴文英", 
    "content": "草生梦碧，正燕子帘帏，影迟春午。\n倦茶荐乳。\n看风签乱叶，老沙昏雨。\n古简篇，种得云根疗蠹。\n最清楚。\n带明月自锄，花外幽圃。\n醒眼看醉舞。\n到应事无心，与闲同趣。\n小山有语。\n恨逋仙占却，暗香吟赋。\n暖通书床，带草春摇翠露。", 
    "rhythmic": "扫花游・扫地游"
  }, 
  {
    "author": "吴文英", 
    "content": "水园沁碧，骤夜雨飘红，竟空林岛。\n艳春过了。\n有尘香坠钿，尚遗芳草。\n步绕新阴，渐觉交枝径小。\n醉深窈。\n爱绿叶翠圆，胜看花好。\n芳架雪未扫。\n怪翠被佳人，困迷清晓。\n柳丝系棹。\n问阊门自古，送春多少。\n倦蝶慵飞，故扑簪花破帽。", 
    "rhythmic": "扫花游・扫地游"
  }, 
  {
    "author": "吴文英", 
    "content": "暖波印日，倒秀影秦山，晓鬟梳洗。\n步帷艳绮。\n正梁园未雪，海棠犹睡。\n藉绿盛红，怕委天香到地。\n画船系。\n舞西湖暗黄，虹卧新霁。\n天梦春枕被。\n和凤筑东风，宴歌曲水。\n海宫对起。\n灿骊光乍湿，杏梁云气。\n夜色瑶台，禁蜡初传翡翠。", 
    "rhythmic": "扫花游・扫地游"
  }, 
  {
    "author": "吴文英", 
    "content": "丽花斗靥，清麝溅尘，春声遍满芳陌。\n竟路障空云幕，冰壶浸霞色。\n芙蓉镜，词赋客。\n竞绣笔、醉嫌天窄。\n素娥下，小驻轻镳，眼乱红碧。\n前事顿非昔，故苑年光，浑与世相隔。\n向暮巷空人绝，残灯耿尘壁。\n凌波恨，帘户寂。", 
    "rhythmic": "应天长"
  }, 
  {
    "author": "吴文英", 
    "content": "金谷已空尘。\n薰风转、国色返春魂。\n半雪醉霜，舞低鸾翅，绛笼蜜炬，绿映龙盆。\n窈窕绣窗人睡起，临砌脉无言。\n慵整堕鬟，怨时迟暮，可怜憔悴，啼雨黄昏。\n轻桡移花市，秋娘渡、飞浪溅湿行裙。\n二十四桥南北，罗荐香分。", 
    "rhythmic": "风流子"
  }, 
  {
    "author": "吴文英", 
    "content": "温柔酣紫曲，扬州路、梦绕翠盘龙。\n似日长傍枕，堕妆偏髻，露浓如酒，微醉红。\n自别楚娇天正远，倾国见吴宫。\n银烛夜阑，暗闻香泽，翠阴秋寂，重返春风。\n芳期嗟轻误，花君去、肠断妾若为容。\n惆怅舞衣叠损，露绮千重。", 
    "rhythmic": "风流子"
  }, 
  {
    "author": "吴文英", 
    "content": "藻国凄迷，曲澜澄映，怨入粉烟蓝雾。\n香笼麝水，腻涨红波，一镜万妆争妒。\n湘女归魂，佩环玉冷无声，凝情谁诉。\n又江空月堕，凌波尘起，彩鸳愁舞。\n还暗忆、钿合兰桡，丝牵琼腕，见的更怜心苦。\n玲珑翠屋，轻薄冰绡，稳称锦云留住。\n生怕哀蝉，暗惊秋被红衰，啼珠零露。\n能西风老尽，羞趁东风嫁与。", 
    "rhythmic": "过秦楼"
  }, 
  {
    "author": "吴文英", 
    "content": "风拍波惊，露零秋觉，断绿衰红江上。\n艳拂潮妆，澹凝冰靥，别翻翠池花浪。\n过数点斜阳雨，啼绡粉痕冷。\n宛相向。\n指汀洲、素云飞过，清麝洗、玉井晓霞佩响。\n寸藕折长丝，笑何郎、心似春荡。", 
    "rhythmic": "法曲献仙音"
  }, 
  {
    "author": "吴文英", 
    "content": "落叶霞翻，败窗风咽，暮色凄凉深院。\n瘦不关秋，泪缘轻别，情消鬓霜千点。\n怅翠冷搔头燕，那能语恩怨。\n紫箫远。\n记桃根、向随春渡，愁未洗、铅水又将恨染。\n粉缟涩离箱，忍重拈、灯夜裁翦。", 
    "rhythmic": "法曲献仙音"
  }, 
  {
    "author": "吴文英", 
    "content": "宴兰溆，促奏丝萦管裂飞繁响。\n似汉宫人去，夜深独语，胡沙凄哽。\n对雁斜玫柱，琼琼弄月临秋影。\n凤吹远，河汉去杳，天风飘冷。\n泛清商竟。\n转铜壶敲漏，瑶床二八青娥，环佩再整。\n菱歌四碧无声，变须臾、翠翳红暝。", 
    "rhythmic": "还京乐"
  }, 
  {
    "author": "吴文英", 
    "content": "草色新宫绶，还跨紫陌骄骢。\n好花是，晚开红。\n冷菊最香浓。\n黄帘绿幕萧萧梦，灯外换几秋风。\n叙往约，桂花宫。\n为别翦珍丛。\n雕栊。\n行人去、秦腰褪玉，心事称、吴妆晕浓。", 
    "rhythmic": "塞翁吟"
  }, 
  {
    "author": "吴文英", 
    "content": "有约西湖去，移棹晓折芙蓉。\n算才是，称心红。\n染不尽薰风。\n千桃过眼春如梦，还认锦叠云重。\n弄晚色，旧香中。\n旋撑入深丛。\n从容。\n情犹赋、冰车健笔，人未老、南屏翠峰。", 
    "rhythmic": "塞翁吟"
  }, 
  {
    "author": "吴文英", 
    "content": "香袅红霏，影高银烛，曾纵夜游浓醉。\n正锦温琼腻。\n被燕踏、暖雪惊翻庭砌。\n马嘶人散後，秋风换、故园梦里。\n吴霜融晓，陡觉暗动偷春花意。\n还似。\n海雾冷仙山，唤觉环儿半睡。\n浅薄朱唇，娇羞艳色，自伤时背。", 
    "rhythmic": "丁香结"
  }, 
  {
    "author": "吴文英", 
    "content": "露蛩初响，机杼还催织。\n婺星为情慵懒，伫立明河侧。\n不见津头艇子，望绝南飞翼。\n云梁千尺。\n尘缘一点，回首西风又陈迹。\n那知天上计拙，乞巧楼南北。\n瓜果几度凄凉，寂寞罗池客。\n人事回廊缥缈，谁见金钗擘。", 
    "rhythmic": "六么令"
  }, 
  {
    "author": "吴文英", 
    "content": "空翠染云，楚山迥、故人南北。\n秀骨冷盈盈，清洗九秋涧绿。\n奉车旧畹，料未许、千金轻价。\n浅笑还不语，蔓草罗裙一幅。\n素女情多，阿真娇重，唤起空谷。\n弄野色烟姿，宜扫怨蛾澹墨。", 
    "rhythmic": "蕙兰芳引"
  }, 
  {
    "author": "吴文英", 
    "content": "榴花依旧照眼。\n愁褪红丝腕。\n梦绕烟江路，汀菰绿薰风晚。\n年少惊送远。\n吴蚕老、恨绪萦抽茧。\n旅情懒。\n扁舟系处，青帘浊酒须换。\n一番重午，旋买香蒲浮盏。\n新月湖光荡素练。", 
    "rhythmic": "隔浦莲近・隔浦莲近拍"
  }, 
  {
    "author": "吴文英", 
    "content": "听风听雨，春残花落门掩。\n乍倚玉阑，旋翦夭艳。\n携醉靥。\n放溯溪游缆。\n波光撼。\n映烛花黯澹。\n碎霞澄水，吴宫初试菱鉴。\n旧情顿减。\n孤负深杯滟。\n衣露天香染。", 
    "rhythmic": "垂丝钓近・垂丝钓"
  }, 
  {
    "author": "吴文英", 
    "content": "锦带吴钩，征思横雁水。\n夜吟敲落霜红，船傍枫桥系。\n相思不管年华，唤酒吴娃市。\n因话、驻马新堤步秋绮。\n淮楚尾。\n暮云送、人千里。\n细雨南楼，香密锦温曾醉。", 
    "rhythmic": "荔枝香近・荔枝香"
  }, 
  {
    "author": "吴文英", 
    "content": "睡轻时闻，晚鹊噪庭树。\n又说今夕天津，西畔重欢遇。\n蛛丝暗锁红楼，燕子穿帘处。\n天上、未比人间更情苦。\n秋鬓改，妒月姊、长眉妩。\n过雨西风，数叶井梧愁舞。", 
    "rhythmic": "荔枝香近・荔枝香"
  }, 
  {
    "author": "吴文英", 
    "content": "春乍霁。\n清涟画舫融泄。\n螺云万叠暗凝愁，黛蛾照水。\n漫将西子比西湖，溪边人更多丽。\n步危径、攀艳蕊。\n掬霞到手红碎。\n青蛇细折小回廊，去天半咫。\n画阑日暮起东风，棋声吹下人世。\n海棠藉雨半绣地。\n正残寒、初御罗绮。\n除酒销春何计。", 
    "rhythmic": "西河"
  }, 
  {
    "author": "吴文英", 
    "content": "梦仙到、吹笙路杳，度云滑。\n溪谷冰绡未裂。\n金铺昼锁乍掣。\n见竹静、梅深春海阔。\n有新燕、帘底低说。\n念汉履无声跨鲸远，年年谢桥月。\n曲折。\n折画阑尽日凭热。\n半蜃起玲珑楼阁畔，缥缈鸿去绝。\n飞絮扬东风，天外歌阕。\n睡红醉缬。\n还是催、寒食看花时节。\n花下苍苔盛罗袜。\n银烛短、漏壶易竭。\n料池柳、不攀春送别。\n倩玉兔、别捣秋香，更醉蹋、千山冷翠飞晴雪。", 
    "rhythmic": "浪淘沙慢"
  }, 
  {
    "author": "吴文英", 
    "content": "岸压邮亭，路华表，堤树旧色依依。\n红索新晴，翠阴寒食，天涯倦客重归。\n叹废绿平烟带苑，幽渚尘香荡晚，当时燕子，无言对立斜晖。\n追念吟风赏月，十载事，梦惹绿杨丝。\n画船为市，夭妆艳水，日落云沈，人换春移。", 
    "rhythmic": "西平乐慢・西平乐"
  }, 
  {
    "author": "吴文英", 
    "content": "堕虹际。\n层观翠冷玲珑，五云飞起。\n玉虬萦结城根，澹烟半野，斜阳半市。\n瞰危睇。\n门巷去来车马，梦游宫蚁。\n秦鬟古色凝愁，镜中暗换，明眸皓齿。\n东海青桑生处，劲风吹浅，瀛洲清。\n山影泛出琼壶，碧树人世。\n枪芽焙绿，曾试云根味。\n岩流溅、涎香惯搅，娇龙春睡。\n露草啼清泪。\n酒香断到，文丘废隧。\n今古秋声里。", 
    "rhythmic": "瑞龙吟"
  }, 
  {
    "author": "吴文英", 
    "content": "黯分袖。\n肠断去水流萍，住船系柳。\n吴宫娇月娆花，醉题恨倚，蛮江豆蔻。\n吐春绣。\n笔底丽情多少，眼波眉岫。\n新园锁却愁阴，露黄漫委，寒香半亩。\n还背垂虹秋去，四桥烟雨，一宵歌酒。\n犹忆翠微携壶，乌帽风骤。\n西湖到日，重见梅钿皱。\n谁家听、琵琶未了，朝骢嘶漏。\n印剖黄金籀。\n待来共凭，齐云话旧。\n莫唱朱樱口。", 
    "rhythmic": "瑞龙吟"
  }, 
  {
    "author": "吴文英", 
    "content": "大溪面。\n遥望绣羽冲烟，锦棱飞练。\n桃花三十六陂，鲛宫睡起，娇雷乍转。\n去如箭。\n催趁戏旗游鼓，素澜雪溅。\n东风冷湿蛟腥，澹阴送昼，轻霏弄晚。\n洲上青苹生处，斗春不管，怀沙人远。\n残日半开一川，花影零乱。\n山屏醉缬，连棹东西岸。\n阑干倒、千红妆靥，铅香不断。\n傍暝疏帘卷。\n翠涟皱净，笙歌未散。\n簪柳门归懒。", 
    "rhythmic": "瑞龙吟"
  }, 
  {
    "author": "吴文英", 
    "content": "峭石帆收，归期差，林沼年销红碧。\n渔蓑樵笠畔，买佳邻翻盖，浣花新宅。\n地凿桃阴，天澄藻镜，聊与渔郎分席。\n沧波耕不碎，似蓝田初种，翠烟生璧。\n料情属新莲，梦惊春草，断桥相识。\n平生江海客。\n秀怀抱、云锦当秋织。\n任岁晚、陶篱菊暗，逋冢梅荒，总输玉井尝甘液。\n忍弃红香叶。\n集楚裳、西风催著。\n正明月、秋无极。", 
    "rhythmic": "大"
  }, 
  {
    "author": "吴文英", 
    "content": "醉云又兼醒雨，楚梦时来往。\n倦蜂刚著梨花、惹游荡。\n还作一段相思，冷波叶舞愁红，送人双桨。\n暗凝想。\n情共天涯秋黯，朱桥锁深巷。", 
    "rhythmic": "解蹀躞"
  }, 
  {
    "author": "吴文英", 
    "content": "天街如水翠尘空。\n建章宫。\n月明中。\n人未归来，玉树起秋风。\n宝栗万钉花露重，催赐带，过垂虹。\n夜凉沈水绣帘栊。\n酒香浓。\n雾。", 
    "rhythmic": "江神子・江城子"
  }, 
  {
    "author": "吴文英", 
    "content": "西风来晚桂开迟。\n月宫移。\n到东篱。\n簌簌惊尘，吹下半冰规。\n拟唤阿娇来小隐，金屋低，乱香飞。\n重阳还是隔年期。\n蝶相思。\n客情知。", 
    "rhythmic": "江神子・江城子"
  }, 
  {
    "author": "吴文英", 
    "content": "西风一叶送行舟。\n浅迟留。\n舣汀洲。\n新浴红衣，绿水带香流。\n应是离宫城外晚，人伫立，小帘钩。\n新归重省别来愁。\n黛眉头。\n半痕秋。", 
    "rhythmic": "江神子・江城子"
  }, 
  {
    "author": "吴文英", 
    "content": "澄碧西湖，软红南陌，银河地穿。\n见华星影里，仙棋局静，清风行处，瑞玉圭寒。\n斜谷山深，望春楼远，无此峥嵘小渭川。\n一泓地，解新波不涸，独障狂澜。\n老苏而後坡仙。\n继菊井嘉名相与传。\n试摩挲劲石，无令角折，丁宁明月，莫规圆。\n漫结鸥盟，那知鱼乐，心止中流别有天。\n无尘夜，听吾伊正在，秋水阑干。", 
    "rhythmic": "沁园春"
  }, 
  {
    "author": "吴文英", 
    "content": "情如之何，暮涂为客，忍堪送君。\n便江湖天远，中宵同月，关河秋近，何日清尘。\n玉尘生风，貂裘明雪，幕府英雄今几人。\n行须早，料刚肠肯，泪眼离颦。\n平生秀句清尊。\n到帐东风开自有神。\n听夜鸣黄鹤，楼高百尺，朝驰白马，笔扫千军。", 
    "rhythmic": "江神子・江城子"
  }, 
  {
    "author": "吴文英", 
    "content": "蜜沈烬暖萸烟袅。\n层帘卷、伫立行人官道。\n麟带压愁香，听舞箫云渺。\n恨缕情丝春絮远，怅梦隔、银屏难到。\n寒峭。\n有东风嫩柳，学得腰小。\n还近绿水清明，叹孤身如燕，将花平绕。\n细雨湿黄昏，半醉归怀抱。\n蠹损歌纨人去久，漫泪沾、香兰如笑。", 
    "rhythmic": "珍珠帘・真珠帘"
  }, 
  {
    "author": "吴文英", 
    "content": "春风吴柳几番黄。\n欢事小蛮窗。\n梅花正结双头梦，被玉龙、吹散幽香。\n昨夜灯前歌黛，今朝陌上啼妆。\n最怜无侣伴雏莺。\n桃叶已春江。\n曲屏先暖鸳衾惯，夜寒深、都是思量。\n莫道蓝桥路远，行云只隔幽坊。", 
    "rhythmic": "风入松"
  }, 
  {
    "author": "吴文英", 
    "content": "听风听雨过清明。\n愁草瘗花铭。\n楼前绿暗分携路，一丝柳、一寸柔情。\n料峭春寒中酒，交加晓梦啼莺。\n西园日日扫林亭。\n依旧赏新晴。\n黄蜂频扑秋千索，有当时、纤手香凝。\n惆怅双鸳不到，幽阶一夜苔生。", 
    "rhythmic": "风入松"
  }, 
  {
    "author": "吴文英", 
    "content": "兰舟高荡涨波凉。\n愁被矮桥妨。\n暮烟疏雨西园路，误秋娘、浅约宫黄。\n还泊邮亭唤酒，旧曾送客斜阳。\n蝉声空曳别枝长。\n似曲不成商。\n御罗屏底翻歌扇，忆西湖、临水开窗。\n和醉重寻幽梦，残衾已断熏香。", 
    "rhythmic": "风入松"
  }, 
  {
    "author": "吴文英", 
    "content": "一番疏雨洗芙蓉。\n玉冷佩丁东。\n辘轳听带秋声转，早凉生、傍井梧桐。\n欢宴良宵好月，佳人修竹清风。\n临池飞阁乍青红。\n移酒小垂虹。\n贞元供奉梨园曲，称十香、深蘸琼锺。\n醉梦孤云晓色，笙歌一派秋空。", 
    "rhythmic": "风入松"
  }, 
  {
    "author": "吴文英", 
    "content": "画船帘密不藏香。\n飞作楚云狂。\n傍怀半卷金炉烬，怕暖销、春日朝阳。\n清馥晴熏残醉，断烟无限思量。\n凭阑心事隔垂杨。\n楼燕锁幽妆。\n梅花偏恼多情月，慰溪桥、流水昏黄。\n哀曲霜鸿凄断，梦魂寒蝶幽扬。", 
    "rhythmic": "风入松"
  }, 
  {
    "author": "吴文英", 
    "content": "天吴驾云阆海，凝春空灿绮。\n倒银海、蘸影西城，四碧天镜无际。\n彩翼曳、扶摇宛转，雩龙降尾交新霁。\n近玉虚高处，天风笑语吹坠。\n清濯缁尘，快展旷眼，傍危阑醉倚。\n面屏障、一一莺花，薛萝浮动金翠。\n惯朝昏、晴光雨色，燕泥动、红香流水。\n步新梯，藐视年华，顿非尘世。\n麟翁衮，领客登临，座有诵鱼美。\n翁笑起、离席而语，敢诧京兆，以役为功，落成奇事。\n明良庆会，赓歌熙载，隆都观国多闲暇，遣丹青、雅饰繁华地。\n平瞻太极，天街润纳璇题，露床夜沈秋纬。\n清风观阙，丽日罘，正午长漏迟。\n为洗尽、脂痕茸唾，净卷曲尘，永昼低垂，绣帘十二。", 
    "rhythmic": "莺啼序"
  }, 
  {
    "author": "吴文英", 
    "content": "残寒正欺病酒，掩沈香绣户。\n燕来晚、飞入西城，似说春事迟暮。\n画船载、清明过却，晴烟冉冉吴宫树。\n念羁情游荡，随风化为轻絮。\n十载西湖，傍柳系马，趁娇尘软雾。\n溯红渐、招入仙溪，锦儿偷寄幽素。\n倚银屏、春宽梦窄，断红湿、歌纨金缕。\n暝堤空，轻把斜阳，总还鸥鹭。\n幽兰旋老，杜若还生，水乡尚寄旅。\n别後访、六桥无信，事往花委，瘗玉埋香，几番风雨。\n长波妒盼，遥山羞黛，渔灯分影春江宿，记当时、短楫桃根渡。\n青楼彷佛，临分败壁题诗，泪墨惨澹尘土。\n危亭望极，草色天涯，吹鬓侵半苎。\n暗点检、离痕欢唾，尚染鲛绡，凤迷归，破鸾慵舞。", 
    "rhythmic": "莺啼序"
  }, 
  {
    "author": "吴文英", 
    "content": "横塘棹穿艳锦，引鸳鸯弄水。\n断霞晚、笑折花归，绀纱低护灯蕊。\n润玉瘦、冰轻倦浴，斜拖凤股盘云坠。\n听银床声细。\n梧桐渐搅凉思。\n窗隙流光，冉冉迅羽，诉空粱燕子。\n误惊起、风竹敲门，故人还又不至。\n记琅、新诗细掐，早陈迹、香痕纤指。\n怕因循，罗扇恩疏，又生秋意。\n西湖旧日，画舸频移，叹几萦梦寐。\n霞佩冷，叠澜不定，麝霭飞雨，乍湿鲛绡，暗盛红泪。\n单夜共，波心宿处，琼箫吹月霓裳舞，向明朝、未觉花容悴。\n嫣香易落，回头澹碧销烟，镜空画罗屏裹。\n残蝉度曲，唱彻西园，也感红怨翠。\n念省惯、吴宫幽憩。\n暗柳追凉，晓岸参斜，露零沤起。\n丝索寸藕，留连欢事。", 
    "rhythmic": "莺啼序"
  }, 
  {
    "author": "吴文英", 
    "content": "珠络玲珑，罗囊闲斗，酥怀暖麝相倚。\n百和花须，十分风韵，半袭凤箱重绮。\n茜垂四角，慵未揭、流苏春睡。\n熏度红薇院落，烟销画屏沈水。\n温泉降绡乍试。\n露华侵、透肌兰。\n漫省浅溪月夜，暗浮花气。\n荀令如今老矣。", 
    "rhythmic": "天香"
  }, 
  {
    "author": "吴文英", 
    "content": "叶黏霜，蝇苞缀冻，生香远带风峭。\n岭上寒多，溪头月冷，北枝瘦、南枝小。\n玉奴有姊，先占立、墙阴春早。\n初试宫黄澹薄，偷分寿阳纤巧。\n银烛泪深未晓。\n酒锺悭、贮愁多少。\n记得短亭归马，暮衙蜂闹。\n豆蔻钗梁恨袅。", 
    "rhythmic": "天香"
  }, 
  {
    "author": "吴文英", 
    "content": "雁边风讯小，飞琼望杳，碧云先晚。\n露冷阑干，定怯藕丝冰腕。\n净洗浮空片玉，胜花影、春灯相乱。\n秦镜满。\n素娥未肯，分秋一半。\n每圆处既良宵，甚此夕偏饶，对歌临怨。\n万里蝉娟，几许雾屏云幔。\n孤免凄凉照水，晓风起、银河西转。\n摩泪眼。\n瑶台梦回人远。", 
    "rhythmic": "玉漏迟"
  }, 
  {
    "author": "吴文英", 
    "content": "卜筑西湖，种翠萝犹傍，软红尘裹。\n来往载清吟，为偏爱吾庐，画船频繁。\n笑携雨色晴光，入春明朝市。\n石桥锁，烟霞五百名仙，第一人是。\n临酒论深意。\n流光转、莺花任乱委。\n冷然九秋肺腑，应多梦、岩扃冷云空翠。", 
    "rhythmic": "金盏子"
  }, 
  {
    "author": "吴文英", 
    "content": "赏月梧园，恨广寒宫树，晓风摇落。\n莓砌扫珠尘，空肠断、熏炉烬销残萼。\n殿秋尚有馀花，锁烟窗云幄。\n新雁又、无端送人江上，短亭初泊。\n篱角。\n梦依约。\n人一笑、惺忪翠袖薄。\n悠然醉魂唤醒，幽丛畔、凄香雾雨漠漠。", 
    "rhythmic": "金盏子"
  }, 
  {
    "author": "吴文英", 
    "content": "春酌沈沈，晚妆的的，仙梦游惯。\n锦溆维舟，青门倚盖，还被笼莺唤。\n裴郎归後，崔娘沈恨，漫客请传芳卷。\n联题在，频经翠袖，胜隔绀纱尘幔。\n桃根杏叶，胶黏缃缥，几回凭阑人换。\n峨髻愁云，兰香腻粉，都为多情褪。\n离巾拭泪，征袍染醉，强作酒朋花伴。\n留连怕，风姨浪妒，又吹雨断。", 
    "rhythmic": "永遇乐"
  }, 
  {
    "author": "吴文英", 
    "content": "风拂尘徽，雨侵凉榻，才动秋思。\n缓酒销更，移灯傍影，净洗芭蕉耳。\n铜华沧海，愁霾重嶂，燕北雁南天外。\n算阴晴，浑似几番，渭城故人离会。\n青楼旧日，高歌取醉，唤出玉人梳洗。\n红叶流光，苹花两鬓，心事成秋水。\n白凝虚晓，香吹轻烬，倚窗小瓶疏桂。\n问深宫，娥正在，妒云第几。", 
    "rhythmic": "永遇乐"
  }, 
  {
    "author": "吴文英", 
    "content": "阁雪云低，卷沙风急，惊雁失序。\n户掩寒宵，屏闲冷梦，灯唇似语。\n堪怜窗景，都闲刺绣，但续旧愁一缕。\n邻歌散，罗襟印粉，袖湿茜桃红露。\n西湖旧日，留连清夜，爱酒几将花误。\n遣袜尘销，题裙墨黯，天远吹笙路。\n吴台直下，缃梅无限，未放野桥香度。\n重谋醉，揉香弄影，水清浅处。", 
    "rhythmic": "永遇乐"
  }, 
  {
    "author": "吴文英", 
    "content": "角断竿鸣疏点，倦萤透隙，低弄书光。\n一寸悲秋，生动万种凄凉。\n旧衫染、唾凝花碧，别泪想、妆洗蜂黄。\n楚魂伤。\n雁汀沙冷，来信微茫。\n都忘。\n孤山旧赏，水沈熨露，岸锦宜霜。\n败叶题诗，御沟应不到流湘。\n数客路、又随淮月，羡故人、还买吴航。", 
    "rhythmic": "玉胡蝶・玉蝴蝶"
  }, 
  {
    "author": "吴文英", 
    "content": "香深雾暖。\n正人在、锦瑟华年深院。\n旧日汉宫，分得红兰滋吴苑。\n临池羞落梅花片。\n弄水月、初匀妆面。\n紫烟笼处，双鸾共跨，洞箫低按。\n歌管。\n红围翠袖，冻云外，似觉东风先转。\n绣畔昼迟，花底天宽春无限。\n仙郎骄马琼林宴。", 
    "rhythmic": "绛都春"
  }, 
  {
    "author": "吴文英", 
    "content": "羁云旅雁。\n敛倦羽、寄楼墙阴年晚。\n问字翠尊，刻烛红笺悭曾展。\n冰滩鸣佩舟如箭。\n笑乌帻、临风重岸。\n傍邻垂柳，清霜万缕，送将人远。\n吴苑。\n千金未惜，买新赋、共赏文园词翰。\n流水翠微，明月清风平分半。\n梅深驿路香不断。", 
    "rhythmic": "绛都春"
  }, 
  {
    "author": "吴文英", 
    "content": "螺屏暖翠。\n正雾卷暮色，星河浮霁。\n路幕递香，街马冲尘东风细。\n梅槎凌海横鳌背。\n倩稳载、蓬莱云气。\n宝阶斜转，冰峨素影，夜清如水。\n应记。\n千秋化鹤，旧华表、认得山川犹是。\n暗解绣囊，争掷金钱游人醉。\n笙歌晓度晴霞外。", 
    "rhythmic": "绛都春"
  }, 
  {
    "author": "吴文英", 
    "content": "情黏舞线。\n怅驻马灞桥，天寒人远。\n旋翦露痕，移得春娇栽琼苑。\n流莺常语烟中怨。\n恨三月、飞花零乱。\n艳阳归後，红藏翠掩，小坊幽院。\n谁见。\n新腔按彻，背灯暗、共倚屏葱茜。\n绣被梦轻，金屋妆深沈香换。\n梅花重洗春风面。", 
    "rhythmic": "绛都春"
  }, 
  {
    "author": "吴文英", 
    "content": "南楼坠燕。\n又灯晕夜凉，疏帘空卷。\n叶吹暮喧，花露晨秋光短。\n当时明月娉婷伴。\n怅客路、幽扃俱远。\n雾鬟依约，除非照影，镜空不见。\n别馆。\n秋娘乍识，似人处、最在双波凝盼。\n旧色旧香，闲雨闲云情终浅。\n丹青谁画真真面。", 
    "rhythmic": "绛都春"
  }, 
  {
    "author": "吴文英", 
    "content": "春来雁渚。\n弄艳冶、又入垂杨如许。\n困舞瘦腰，啼湿宫黄池塘雨。\n碧沿苍藓云根路。\n尚追想、凌波微步。\n小楼重上，凭谁为唱，旧时金缕。\n凝伫。\n烟萝翠竹，欠罗袖、为倚天寒日暮。\n强醉梅边，招得花奴来尊俎。\n东风须惹春云住。", 
    "rhythmic": "绛都春"
  }, 
  {
    "author": "吴文英", 
    "content": "细响残蛩，傍灯前、似说深秋怀抱。\n怕上翠微，伤心乱烟残照。\n西湖镜掩尘沙，翳晓影、秦鬟云扰。\n新鸿，唤凄凉、渐入红萸乌帽。\n江上故人老。\n视东篱秀色，依然娟好。\n晚梦趁、邻杵断，乍将愁到。\n秋娘泪湿黄昏，又满城、雨轻风小。", 
    "rhythmic": "惜秋华"
  }, 
  {
    "author": "吴文英", 
    "content": "思渺西风，怅行踪、浪逐南飞高雁。\n怯上翠微，危楼更堪凭晚。\n蓬莱对起幽云，澹野色山容愁卷。\n清浅。\n瞰沧波、静衔秋痕一线。\n十载寄吴苑。\n惯东篱深把，露黄偷翦。\n移暮影、照越镜，意销香断。\n秋娥赋得闲情，倚翠尊、小眉初展。", 
    "rhythmic": "惜秋华"
  }, 
  {
    "author": "吴文英", 
    "content": "露蛛丝，小楼阴堕月，秋惊华鬓。\n宫漏未央，当时钿钗遗恨。\n人间梦隔西风，算天上、年华一瞬。\n相逢，纵相疏、胜却巫阳无准。\n和处动凉讯。\n听露井梧桐，楚骚成韵。\n彩云断、翠羽散，此情难问。\n银河万古秋声，但望中、婺星清润。", 
    "rhythmic": "惜秋华"
  }, 
  {
    "author": "吴文英", 
    "content": "数日西风，打秋林枣熟，还催人去。\n瓜果夜深，斜河拟看星度。\n葱葱便倒离尊，怅遇合、云销萍聚。\n留连，有残蝉韵晚，时歌金缕。\n绿水暂如许。\n奈南墙冷落，竹烟槐雨。\n此去杜曲，已近紫霄尺五。\n扁舟夜宿吴江，正水佩霓裳无数。", 
    "rhythmic": "惜秋华"
  }, 
  {
    "author": "吴文英", 
    "content": "路远仙城，自王郎去後，芳卿憔悴。\n锦段镜空，重铺步障新绮。\n凡花瘦不禁秋，幻腻玉、腴红鲜丽。\n相携。\n试新妆乍毕，交扶轻醉。\n长记断桥外。\n骤玉骢过处，千娇凝睇。\n昨梦顿醒，依约旧时眉翠。\n愁边暮合碧云，倩唱入、六幺声里。", 
    "rhythmic": "惜秋华"
  }, 
  {
    "author": "吴文英", 
    "content": "粉靥金裳。\n映绣屏认得，旧日萧娘。\n翠微高处，故人帽底，一年最好，偏是重阳。\n避春祗怕春不远，望幽径、偷理秋妆。\n醉乡。\n寸心似翦，飘荡愁觞。\n潮腮笑入清霜。\n斗万花样巧，深染蜂黄。\n露痕千点，自怜旧色，寒泉半掬，百感幽香。\n雁声不到东篱畔，满城但、风雨凄凉。", 
    "rhythmic": "惜黄花慢"
  }, 
  {
    "author": "吴文英", 
    "content": "送客吴皋。\n正试霜夜冷，枫落长桥。\n望天不尽，背城渐杳，离亭黯黯，恨水迢迢。\n翠香零落红衣老，暮愁锁、残柳眉梢。\n念瘦腰。\n沈郎旧日，曾系兰桡。\n仙人凤咽琼箫。\n怅断魂送远，九辨难招。\n醉鬟留盼，小窗翦烛，歌云载恨，飞上银霄。\n素秋不解随船去，败红趁、一叶寒涛。", 
    "rhythmic": "惜黄花慢"
  }, 
  {
    "author": "吴文英", 
    "content": "素天际水，浪拍碎、冻云不凝。\n记晓叶题霜，秋灯吟雨，曾系长桥过艇。\n又是宾鸿重来後，猛赋得、归期才定。\n嗟绣鸭解言，香鲈堪钓，尚庐人境。\n幽兴。\n争如共载，越娥妆镜。\n念倦客依前，貂裘茸帽，重向淞江照影。", 
    "rhythmic": "十二郎・二郎神"
  }, 
  {
    "author": "吴文英", 
    "content": "望碧天书断，宝枕香留，泪痕盈袖。\n谁识秋娘，比行云纤瘦。\n象尺熏炉，翠针金缕，记倚床同绣。\n月琼梳，冰销粉汗，南花熏透。\n尽是当时，少年清梦，臂约痕深，帕绡红皱。\n凭鹊传音，恨语多轻漏。", 
    "rhythmic": "醉蓬莱"
  }, 
  {
    "author": "吴文英", 
    "content": "西子西湖，赋情合载鸱夷棹。\n断桥直去是孤山，应为梅花到。\n几度吟昏醉晓。\n背东风、偷闲斗草。\n乱鸦啼後，解佩归来，春怀多少。\n千里蝉娟，茂园今夜同清照。\n樱脂茸唾听吟诗，争似还家好。\n昵昵西窗语笑。\n凤云深、琼箫缥缈。\n顾春如旧，柳带同心，花枝压帽。", 
    "rhythmic": "烛影摇红"
  }, 
  {
    "author": "吴文英", 
    "content": "新月侵阶，彩云林外笙箫透。\n银台双引绕花行，红坠香沾袖。\n不管签声转漏。\n更明朝、棋消永昼。\n静中闲看，倦羽飞还，游云出岫。\n随处春光，翠阴那只西湖柳。\n去年溪上牡丹时，还试长安酒。\n都把愁怀抖擞。\n笑流莺、啼春漫漫瘦。\n晓风恶尽，妒雪寒销，青梅如豆。", 
    "rhythmic": "烛影摇红"
  }, 
  {
    "author": "吴文英", 
    "content": "飞尽西园，晚秋却胜春天气。\n霜花开尽锦屏空，红叶新装缀。\n时放清杯泛水。\n暗凄凉、东风旧事。\n夜吟不绝，松影阑干，月笼寒翠。\n莫唱阳关，但凭彩袖歌千岁。\n秋星入梦隔明朝，十载吴宫会。\n一棹回潮度苇。\n正西窗、灯花报喜。\n柳蛮樱素，试酒争怜，不教不醉。", 
    "rhythmic": "烛影摇红"
  }
]
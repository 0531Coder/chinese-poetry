[
  {
    "author": "无名氏", 
    "content": "长乐晚彩戏莱衣。\n奄忽梦报仙期。\n帝乡渺渺乘鸾去，啼红嫔御不胜悲。\n苍梧烟水杳难追。", 
    "rhythmic": "导引"
  }, 
  {
    "author": "无名氏", 
    "content": "中兴运，孝治格升平。\n回驭，弭凤驾，册宝初上鸿名。\n龙楼问寝候鸡鸣。\n更翻莱戏彩衣轻。\n坤躔夜照老人星。\n金觞上寿，长愿燕慈宁。\n乘云何处去，愁断紫箫声。\n追思金殿，椒壁丹楹。\n又谁知、勤俭仁明。\n风行化被宫庭。\n佑圣主，底明时。\n阴功暗及生灵。\n离宫晚、花卉娉婷。\n甲观高、潮海峥嵘。\n往事回头忽飘零。", 
    "rhythmic": "六州"
  }, 
  {
    "author": "无名氏", 
    "content": "炎图景运正延鸿。\n文思坐深宫。\n慈宁大养，乐事时奏宸聪。\n皇龄永，恩霈下，遍寰中。\n君王乘彩服，嫔御上瑶钟。\n年年诞节，就盈吉月，交庆流虹。\n欢洽意方浓。\n不觉仙游渺邈，但号泣苍穹。\n追慕念音容。\n诗书慈俭，配古追踪。\n躬行四德，谁知继、二南风。\n移盼俄空，宝鉴脂泽尘封。\n清都远，帝乡遥，杳难通。\n想云、还上瀛蓬。", 
    "rhythmic": "十二时・忆少年"
  }, 
  {
    "author": "无名氏", 
    "content": "返虞长乐，犹是忆宾天。\n何事驾仙。\n箫笳仪卫辞宫阙，移仗入云烟。\n於皇清庙敞华筵。", 
    "rhythmic": "导引"
  }, 
  {
    "author": "无名氏", 
    "content": "鼎湖龙远，九祭毕嘉觞。\n遥望白云乡。\n箫笳凄咽离天阙，千仗俨成行。\n圣神昭穆盛重光。", 
    "rhythmic": "导引"
  }, 
  {
    "author": "无名氏", 
    "content": "凤箫声断，缥缈溯丹邱。\n犹是忆河洲。\n荧煌宝册来天上，何处访仙游。\n葱葱郁郁瑞光浮。", 
    "rhythmic": "导引"
  }, 
  {
    "author": "无名氏", 
    "content": "中兴复古，孝治日昭鸿。\n原庙饰瑰宫。\n金壁千门万，楹桷竟穹崇。\n亭童芝盖拥旌龙。", 
    "rhythmic": "导引"
  }, 
  {
    "author": "无名氏", 
    "content": "坤仪厚载，遗德满寰中。\n归御广寒宫。\n玉容如在飚舆远，长乐起悲风。\n霓旌绛节下层空。", 
    "rhythmic": "导引"
  }, 
  {
    "author": "无名氏", 
    "content": "深仁厚德，流泽自无穷。\n仙驭倏宾空。\n衣冠未返苍梧远，遥望鼎湖龙。\n人间仿佛认天容。", 
    "rhythmic": "导引"
  }, 
  {
    "author": "无名氏", 
    "content": "金殿晚、愁结坤宁。\n天下母、忽仙升。\n云山浩浩归何处，但闻空际彩鸾声。\n紫箫断後无踪迹，烟霭霭，夜澄澄。", 
    "rhythmic": "导引"
  }, 
  {
    "author": "无名氏", 
    "content": "娟娟月，初未缺，忽沈西。\n桂枝残，寒兔下，惟见露脚斜飞。\n六宫歌笑奉瑶墀。\n一朝寂寞掩衣。\n夜星不动玉鸾嘶。\n沈沈何处，愁雾锁金扉。\n群仙瞻道范，肃驾到蓬池。\n紫清逸辔，飞电奔驰。\n又谁知。\n一世柔仪。\n椒涂玉钮金螭。\n赞圣主，膺天命，功勤曾佐雍熙。\n瑶天隔，玉闼低迷。\n五云高、绛府参差。\n往事如今好寻思。\n留得香笺镂管、写新诗。", 
    "rhythmic": "六州"
  }, 
  {
    "author": "无名氏", 
    "content": "皇家景运合无疆。\n天子坐明堂。\n丰年多黍，四方争报时康。\n酒常清，花易好，寿君王。\n天宫见玉女，大笑亿千场。\n不知何事，椒涂暗淡，瑶殿凄凉。\n宝镜玉台光。\n可奈画眉人去，脂泽散馀芳。\n极目望潇湘。\n波遥草远，只见残阳。\n南山古阜，松柏茂，蔚苍苍。\n杳霭宫商。\n风过金殿琳琅。\n道歌繁，严鼓近，惨悲伤。\n水凝愁，山攒恨，烟淡云黄。\n神山何在，蟠桃已远，弱水何长。", 
    "rhythmic": "十二时・忆少年"
  }, 
  {
    "author": "无名氏", 
    "content": "紫鸾飞去，玉殿锁坤宁，珠箔俨银屏。\n仙家不似人间世，无处觅云。", 
    "rhythmic": "导引"
  }, 
  {
    "author": "无名氏", 
    "content": "秋月冷、秋鹤无声。\n清禁晓、动皇情。\n玉笙忽断今何在，不知谁报玉楼成。\n七星授辔骖鸾种，人不见、恨难平。", 
    "rhythmic": "导引"
  }, 
  {
    "author": "无名氏", 
    "content": "皇家多庆，亲寿与天长。\n德业播辉光。\n煌宝册来清禁，玉篆映金相。\n庭闱尊奉会明昌。", 
    "rhythmic": "导引"
  }, 
  {
    "author": "无名氏", 
    "content": "上皇天大，华旦焕尧文。\n鸿福浩无垠。\n羽龙俄驾灵去，空锁鼎湖云。\n稽山翠拥浙江。", 
    "rhythmic": "导引"
  }, 
  {
    "author": "无名氏", 
    "content": "虞觞奉主，仙驭返皇宫。\n礼典极钦崇。\n云旗前导开清庙，龙管咽薰风。\n巍巍尧父告神功。", 
    "rhythmic": "导引"
  }, 
  {
    "author": "无名氏", 
    "content": "中兴揖逊，功德仰兼隆。\n仁泽被华戎。\n鼎湖俄痛遗弓堕，日日想威容。\n柔仪懿范与尧同。", 
    "rhythmic": "导引"
  }, 
  {
    "author": "无名氏", 
    "content": "皇家盛事，三殿庆重重。\n圣主极推崇。\n瑶编宝列相辉映，归美意何穷。\n钧韶九奏度春风。", 
    "rhythmic": "导引"
  }, 
  {
    "author": "无名氏", 
    "content": "重亲万寿，八帙衍新元。\n礼典备文孙。\n温温和气迎长日，宝册焕瑶琨。\n徽音显号自尧门。", 
    "rhythmic": "导引"
  }, 
  {
    "author": "无名氏", 
    "content": "笳鼓发、云惨寒空。\n丹去、卷悲风。\n忧勤六载亲几务，有巍巍、圣德仁功。\n褰裳尊处大安宫。", 
    "rhythmic": "导引"
  }, 
  {
    "author": "无名氏", 
    "content": "龟书畀姒，历数在皇躬。\n揖逊仰高风。\n鼎湖龙去遗弓堕，冠剑锁深宫。\n涂山齐德翊成功。", 
    "rhythmic": "导引"
  }, 
  {
    "author": "无名氏", 
    "content": "思齐文母，盛德比姜任。\n拥佑极恩深。\n汤孙归美熙鸿号，镂玉更绳金。\n虞庭万辟萃华簪。", 
    "rhythmic": "导引"
  }, 
  {
    "author": "无名氏", 
    "content": "皇抚极，明德贯乾坤。\n信星列，卿云烂，辉亘紫微垣。\n思报贶、明诏祠宫，练时搜旷典，紫觚坛，昭孝德、亲御和銮。\n振鹭玉珊珊。\n精纯谒款，萧炀。\n黄流湛澹，百末布生兰。\n扣天阍，延飞驾，相彷佛，降云端。\n神光集，嘉响应，霭霭万衣冠。\n竣熙事清晓轻寒。\n恣荣观。\n华衣雾般般。\n乾坤并贶庆君欢。", 
    "rhythmic": "六州"
  }, 
  {
    "author": "无名氏", 
    "content": "宵景霁，河汉清夷。\n旷典讲明时。\n合祛升侑，孝德爰熙。\n陈裸宫，澹觞太室，来奏天仪。\n驷苍螭。\n玉辂驭蕤绥。\n觚陆展躬祠。\n长梢饰玉，翠羽秀金支。\n华始倡，雅韵出宫垂。\n神来下，云车风马，缤暗蔼、宴栖迟。\n毕觞流胙，紫烟竣事，棠梨回谒，宣室受蕃厘。\n盛德无心专飨，端为民祈。\n云恩有截，雨泽霈无涯。\n君王愉乐，和气溢瑶卮。", 
    "rhythmic": "十二时・忆少年"
  }, 
  {
    "author": "无名氏", 
    "content": "葭飞璇龠，孕初阳。\n云绝清台、荐景祥。\n风应律，日重光。\n岁功顺，底金穰，寿而康。\n庭壶乐无疆。\n皇展报，新礼乐，觚陛咏宾乡。\n珠幄黄。\n登瑞缫，陈俎豆，澹嘉觞。\n衮衣辉焕，宝佩琳琅。\n奠椒浆。\n庆阴阴，神来下，凤翥龙骧。\n灵燕喜，锡符仍降嘏，镛管琳琅。\n欢亮神之出，祓兰堂。\n辇路天香。\n轻烟半袭旗常。\n祉滂洋。\n受厘宣室，返驭斋房。", 
    "rhythmic": "奉礼歌"
  }, 
  {
    "author": "无名氏", 
    "content": "星芒收采，云容放晓，羲驭渐扬明。\n觚坛竣事，斋风袭、衮衣轻。\n銮路尘清。\n甘泉卤簿，威肃、回轸旋衡。\n千官道从粲簪缨。\n钧奏间韶英。\n瞻龙闱，近凤城。\n都人云会，芬夹道欢迎。\n宸极尊荣。\n卮玉庆熙成。\n琼楼天上起和声。", 
    "rhythmic": "降仙台"
  }, 
  {
    "author": "无名氏", 
    "content": "霜月苦、宫鼓冬冬。\n霓启、鹤闱空。\n洞箫声断知何处，海山依约五云东。\n玉符龙节参神，昭圣眷、惨天容。", 
    "rhythmic": "导引"
  }, 
  {
    "author": "无名氏", 
    "content": "三弄晓、云黯天低。\n攀六引、转悲凄。\n俭慈孝哲锺天性，深仁厚泽遍群黎。\n东西南北商霓。", 
    "rhythmic": "导引"
  }, 
  {
    "author": "无名氏", 
    "content": "明天子，昔日丕纂鸿图。\n躬道德，崇学问，稽古训，访群儒。\n日亲广厦、论唐虞。\n讲求政治、想都俞。\n君臣一德、志交孚。\n外夷效顺，犹自选车徒。\n仁恩沾四国，固结满寰区。\n千年宗社，万岁规摹。\n重新天命出乾符。\n老癃策杖相扶。\n愿观德化遍方隅。\n幸无死须臾。\n谓宜圣寿等嵩呼。\n遽登云舆。\n上龙湖。\n宸居幽寂紫云孤。\n宸章宝画，但与日星俱。", 
    "rhythmic": "六州"
  }, 
  {
    "author": "无名氏", 
    "content": "戈绨革最仁贤。\n俭德自躬全。\n忧勤庶政，三十馀年。\n金风肃，秋渐老，摄调ち。\n忱恂遍，群祀号泣诉天。\n缀衣将出，神凝玉几，一夜登仙。\n弓堕隔苍烟。\n七月有来同轨，引绋动灵辁。\n凄怆泪潸然。\n行号巷哭，薤露声传。\n东城去路，惊涛忍见江船。\n憔悴山川。\n不禁箫鼓咽，山阴处，茂林修竹芊芊。\n望陵宫，应弗远，金粟堆前。\n人徒慕恋，百神警待，盘翥驱先。", 
    "rhythmic": "十二时・忆少年"
  }, 
  {
    "author": "无名氏", 
    "content": "中兴四叶，休德继昭清。\n王度日熙平。\n气调玉烛金穰应，八表颂声腾。\n中原图籍入宸廷。", 
    "rhythmic": "导引"
  }, 
  {
    "author": "无名氏", 
    "content": "中兴五叶，天子肇明。\n一德格高。\n宁皇至圣功超古，万国慕深仁。\n徽称显号又还新。", 
    "rhythmic": "导引"
  }, 
  {
    "author": "无名氏", 
    "content": "若论风流，无过圆社，拐蹬蹑搭齐全。\n门庭富贵，曾到御帘前。\n灌口二郎为首，赵皇上、下脚流传。\n人都道、齐云一社，三锦独争先。\n花前。\n并月下，全身绣带，偷侧双肩。\n更高而不远，一搭打秋千。\n球落处、圆光拐，双佩剑、侧蹑相连。\n高人处，翻身佶料，天下总呼圆。", 
    "rhythmic": "满庭芳"
  }, 
  {
    "author": "无名氏", 
    "content": "十二香皮，裁成圆锦，莫非年少堪收。\n绿杨深处，恣意乐追游。\n低拂花梢慢下，侵云汉、月满当秋。\n堪观处，偷头十字拐，舞袖拂银钩。\n肩尖，并拐搭，五陵公子，恣意忘忧。\n几回沈醉，低筑傍高楼。\n虽不遇文章高贵，分左右、曾对王候。\n君知否，闲中第一，占断是风流。", 
    "rhythmic": "满庭芳"
  }, 
  {
    "author": "无名氏", 
    "content": "遇酒当歌酒满斟。\n一觞一咏乐天真。\n三杯五盏陶情性，对月临风自赏心。\n环列处，总佳宾。\n歌声缭亮遏行云。\n春风满座知音者，一曲教君侧耳听。", 
    "rhythmic": "鹧鸪天"
  }, 
  {
    "author": "无名氏", 
    "content": "共庆清朝，四时欢会，贺筵开会集佳宾。\n风流鼓板，法曲献仙音。\n鼓笛令、无双多丽，十拍板、音韵宣清。\n文序子，双声叠韵，有若瑞龙吟。\n当筵，闻品令，声声慢处，丹凤微鸣。\n听清风八韵，打拍底、更好精神。\n安公子、倾杯未饮，好女儿、齐隔帘听。\n真无比、最高楼上，一曲称人心。", 
    "rhythmic": "满庭芳"
  }, 
  {
    "author": "无名氏", 
    "content": "八蛮朝凤阙，四境绝狼烟。\n太平无事，超烘聚哨效梨园。\n笛弄上品，筛动云阳妙选，画鼓可人怜。\n乱撒真珠迸，点滴雨声喧。\n韵堪听，声不俗，驻云轩。\n谐音节奏，分明花里遇神仙。\n到处朝山拜岳，长是争筹赌赛，四海把名传。\n幸遇知音听，一曲赞尧天。", 
    "rhythmic": "水调歌头"
  }, 
  {
    "author": "无名氏", 
    "content": "么六把门已定，二四三五成梁。\n须知四六做烟梁。\n五六单行无障。\n掷得么三采出，填胲此处高强。\n到家先起妙无双。\n号曰金赢取赏。", 
    "rhythmic": "西江月"
  }, 
  {
    "author": "无名氏", 
    "content": "我有一枝花，斟我些儿酒。\n唯愿花心似我心，岁岁长相守。\n满满泛金杯。\n重把花来嗅。\n不愿花枝在我旁，付与他人手。", 
    "rhythmic": "卜算子"
  }, 
  {
    "author": "无名氏", 
    "content": "今日□筵中。\n酒侣相逢。\n大家满满泛金锺。\n自起自斟还自饮，一笑春风。\n传与主人翁。\n权且饶侬。\n侬今沈醉眼朦胧。\n此酒可怜无伴饮，付与诸公。", 
    "rhythmic": "浪淘沙令"
  }, 
  {
    "author": "无名氏", 
    "content": "花酒。\n满筵有。\n酒满金杯花在手。\n头上戴花方饮酒。\n饮罢了高叉手。\n琵琶拨尽相思调。\n更向当筵舞袖。", 
    "rhythmic": "调笑令"
  }, 
  {
    "author": "无名氏", 
    "content": "花酒。\n是我平生结底亲朋友。\n十朵五枝花，三杯两盏酒。\n休问南辰共北斗。\n任从他鸟飞兔走。", 
    "rhythmic": "花酒令"
  }, 
  {
    "author": "无名氏", 
    "content": "燕子呢喃，景色乍长春昼。\n睹园林、万花如绣。\n海棠经雨胭脂透。\n柳展宫眉，翠拂行人首。\n向郊原踏青，恣歌携手。\n醉醺醺、尚寻芳酒。\n间牧童、遥指孤村道。\n杏花深处，那里人家有。", 
    "rhythmic": "锦缠道"
  }, 
  {
    "author": "无名氏", 
    "content": "水涨鱼天拍柳桥。\n云鸠拖雨过江皋。\n一番春信入东郊。\n闲碾凤团消短梦，静看燕子垒新巢。\n又移日影上花梢。", 
    "rhythmic": "浣溪沙"
  }, 
  {
    "author": "无名氏", 
    "content": "莺嘴啄花红溜。\n燕尾点波绿皱。\n指冷玉笙寒，吹彻小梅春透。\n依旧。\n依旧。\n人与绿杨俱瘦。", 
    "rhythmic": "如梦令"
  }, 
  {
    "author": "无名氏", 
    "content": "琼苑金池，青门紫陌，似雪杨花满路。\n云日淡、天低昼永，过三点、两点细雨。\n好花枝、半出墙头，似怅望、芳草王孙何处。\n更水绕人家，桥当门巷，燕燕莺莺飞舞。\n怎得东君长为主，把绿鬓朱颜，一时留住。\n佳人唱、金衣莫惜，才子倒、玉山休诉。", 
    "rhythmic": "金明池"
  }, 
  {
    "author": "无名氏", 
    "content": "杨柳丝丝弄轻柔。\n烟缕织成愁。\n海棠未雨，梨花先雪，一半春休。\n而今往事难重省，归梦绕秦楼。\n相思只在，丁香枝上，豆蔻梢头。", 
    "rhythmic": "眼儿媚"
  }, 
  {
    "author": "无名氏", 
    "content": "一年春事都来几。\n早过了、三之二。\n绿暗红嫣浑可事。\n绿杨庭院，暖风帘幕，有个人憔悴。\n买花载酒长安市。", 
    "rhythmic": "青玉案"
  }, 
  {
    "author": "无名氏", 
    "content": "帘移碎影，香褪衣襟。\n旧家庭院嫩苔侵。\n东风过尽，暮云锁、绿窗深。\n怕对人、闲枕剩衾。\n楼底轻阴。\n春信断、怯登临。\n断肠魂梦两沈沈。", 
    "rhythmic": "声声令・胜胜令"
  }, 
  {
    "author": "无名氏", 
    "content": "绿暗汀洲三月暮，落花风静帆收。\n垂杨低映木兰舟。\n半篙春水滑，一段夕阳愁。\n灞水桥东回首处，美人亲上帘钩。\n青鸾无计入红楼。\n行云归楚峡，飞梦到扬州。", 
    "rhythmic": "临江仙"
  }, 
  {
    "author": "无名氏", 
    "content": "梦断漏悄。\n愁浓酒恼。\n宝枕生寒，翠屏向晓。\n门外谁扫残红。\n夜来风。\n玉箫声断人何处。\n春又去。\n忍把归期负。", 
    "rhythmic": "怨王孙・忆王孙"
  }, 
  {
    "author": "无名氏", 
    "content": "遍园林绿暗，浑如翠幄。\n下无一片是花萼。\n可恨狂风横雨，忒煞情薄。\n尽底把、韶华送却。\n杨花无奈，是处穿帘透幕。\n岂知人意正萧索。", 
    "rhythmic": "凤凰阁"
  }, 
  {
    "author": "无名氏", 
    "content": "剪酴、移红药，深院教鹦鹉。\n消遣宿酲，枕熏沈炷。\n自从载酒西湖，探梅南浦，久不见、雪儿歌舞。\n恨无据。\n因甚不展眉头，凝愁过百五。\n双燕见情，难寄断肠句。\n可怜泪湿青绡，怨题红叶，落花乱、一帘风雨。", 
    "rhythmic": "祝英台近"
  }, 
  {
    "author": "无名氏", 
    "content": "枝上流莺和泪闻。\n新啼痕间旧啼痕。\n一春鱼鸟无消息，千里关山劳梦魂。\n无一语，对芳尊。\n安排肠断到黄昏。\n甫能炙得灯儿了，雨打梨花深闭门。", 
    "rhythmic": "鹧鸪天"
  }, 
  {
    "author": "无名氏", 
    "content": "红满枝。\n绿满枝。\n宿雨厌厌睡起迟。\n闲庭花影移。\n忆归期。\n数归期。\n梦见虽多相见稀。\n相逢知几时。", 
    "rhythmic": "长相思"
  }, 
  {
    "author": "无名氏", 
    "content": "春雨足。\n染就一溪新绿。\n柳外飞来双羽玉。\n弄晴相对浴。\n楼外翠帘高轴。\n倚遍栏干几曲。\n云淡水平烟树簇。\n寸心千里目。", 
    "rhythmic": "谒金门"
  }, 
  {
    "author": "无名氏", 
    "content": "绿杨枝上晓莺啼，报融和天气。\n被数声、吹入纱窗里。\n又惊起娇娥睡。\n绿云斜金钗堕。", 
    "rhythmic": "探春令"
  }, 
  {
    "author": "无名氏", 
    "content": "春雨，淡烟深锁垂杨院。\n暖风轻扇。\n落尽桃花片。\n薄幸不来，前事思量遍。\n无由见。\n泪痕如线。\n界破残妆面。", 
    "rhythmic": "点绛唇"
  }, 
  {
    "author": "无名氏", 
    "content": "莺踏花翻，乱红堆径无人扫。\n杜鹃来了。\n梅子枝头小。\n拨尽琵琶，总是相思调。\n知音少。\n暗伤怀抱。\n门掩青春老。", 
    "rhythmic": "点绛唇"
  }, 
  {
    "author": "无名氏", 
    "content": "梅黄金重，雨细丝轻，园林雾烟如织。\n殿阁风微，帘外燕喧莺寂。\n池塘彩鸳戏水，雾荷翻、千点珠滴。\n闲昼永，称潇湘竿叟，烂柯仙客。\n日午槐阴低转，茶瓯罢、清风顿生双腋。\n碾玉盘深，朱李静沈寒碧。\n朋侪闲歌白雪，卸巾纱、樽俎狼藉。\n有皓月、照黄昏，眠又未得。", 
    "rhythmic": "声声慢"
  }, 
  {
    "author": "无名氏", 
    "content": "千朵奇峰，半轩微雨，晓来初过。\n渐燕子、引教雏飞，菡萏暗薰芳草，池面凉多。\n浅斟琼卮浮绿蚁，展湘簟双纹生细波。\n轻纨举，动团圆素月，仙桂婆娑。\n临风对月恣乐，便好把千金邀艳娥。\n幸太平无事，击壤鼓腹，携酒高歌。\n富贵安居，功名天赋，争奈皆由时命呵。", 
    "rhythmic": "大圣乐"
  }, 
  {
    "author": "无名氏", 
    "content": "金风簌簌惊黄叶。\n高楼影转银蟾匝。\n梦断绣帘垂。\n月明乌鹊飞。\n新愁知几许。\n欲似丝千缕。\n雁已不堪闻。\n砧声何处村。", 
    "rhythmic": "菩萨蛮"
  }, 
  {
    "author": "无名氏", 
    "content": "心耿耿，泪双双。\n皓月清风冷透窗。\n人去秋来宫漏永，夜深无语对银缸。", 
    "rhythmic": "捣练子"
  }, 
  {
    "author": "无名氏", 
    "content": "同云密布。\n撒梨花、柳絮飞舞。\n楼台诮似玉。\n向红炉暖阁院宇。\n深庭广排筵会，听笙歌犹未彻，渐觉轻寒，透帘穿户。\n乱飘僧舍，密洒歌楼，酒帘如故。\n想樵人、山径迷踪路。\n料渔人、收纶罢钓归南浦。\n路无伴侣。\n见孤村寂寞，招酒旗斜处。", 
    "rhythmic": "女冠子"
  }, 
  {
    "author": "无名氏", 
    "content": "斗帐高眠，寒窗静、潇潇雨意。\n南楼近、更移三鼓，漏传一水。\n点点不离杨柳外，声声只在芭蕉里。\n也不管、滴破故乡心，愁人耳。\n无似有，游丝细。\n聚复散，真珠碎。\n天应分付与，别离滋味。\n破我一床蝴蝶梦，输他双枕鸳鸯睡。\n向此际、别有好思量，人千里。", 
    "rhythmic": "满江红"
  }, 
  {
    "author": "无名氏", 
    "content": "虹影侵阶，乍雨歇长空，万里凝碧。\n孤鹜高飞，落霞相映，远状水乡秋色。\n黯然望极。\n动人无限愁如织。\n又听得。\n云外数声，新雁正嘹呖。\n当此暗想，画阁轻抛，杳然殊无，些个消息。\n漏声稀、银屏冷落，那堪残月照窗白。", 
    "rhythmic": "秋霁"
  }, 
  {
    "author": "无名氏", 
    "content": "香馥馥。\n樽前有个人如玉。\n人如玉。\n翠翘金凤，内家妆束。\n娇羞爱把眉儿蹙。\n逢人只唱相思曲。\n相思曲。\n一声声是，怨红愁绿。", 
    "rhythmic": "忆秦娥"
  }, 
  {
    "author": "无名氏", 
    "content": "有个人人。\n海棠标韵，飞燕轻盈。\n酒晕潮红，羞娥凝绿，一笑生春。\n为伊无限伤心。\n更说甚、巫山楚云。\n斗帐香消，纱窗月冷，著意温存。", 
    "rhythmic": "柳梢青"
  }, 
  {
    "author": "无名氏", 
    "content": "乳燕穿帘，乱莺啼树清明近。\n隔帘时度柳花飞，犹觉寒成阵。\n长记眉峰偷隐。\n脸桃红、难藏酒晕。\n背人微笑，半鸾钗，轻笼蝉鬓。\n别久啼多，眼应不似当时俊。\n满园珠翠逞春娇，没个他风韵。\n若见宾鸿试问。\n待相将、彩笺寄恨。\n几时得见，斗草归来，双鸳微润。", 
    "rhythmic": "烛影摇红"
  }, 
  {
    "author": "无名氏", 
    "content": "陇云沈，新月小。\n杨柳梢头，能有春多少。\n试著罗裳寒尚峭。\n帘卷青楼，占得东风早。\n翠屏深，香篆袅。\n流水落花，不管刘郎到。\n三叠阳关声渐杳。\n断雨残云，只怕巫山晓。", 
    "rhythmic": "苏幕遮"
  }, 
  {
    "author": "无名氏", 
    "content": "雨洗桃花，风飘柳絮，日日飞满雕檐。\n懊恼一春幽恨，尽属眉尖。\n愁闻双飞新燕语，更堪孤枕宿酲。\n云鬟乱，独步画堂，轻风暗触珠帘。\n多厌。\n晴昼永，琼户悄，香销金兽慵添。\n自与萧娘别後，事事俱嫌。", 
    "rhythmic": "昼锦堂"
  }, 
  {
    "author": "无名氏", 
    "content": "天开图画江山秀。\n怪得人间希有。\n屏岛精神，潭溪骨格，锺作名门华胄。\n满堂昼绣。\n甚禊集兰亭，竹修林茂。\n得得明朝，绂麟亲解公侯绶。\n心胸剩罗列宿。\n便能光绍，太常勋旧。\n却恋湖，贪求精舍，日日佳篇醇酎。\n陶朱敌富。\n更沧海双珠，掌中明透。\n赢得年年，莲龟松鹤祝公寿。", 
    "rhythmic": "齐天乐"
  }, 
  {
    "author": "无名氏", 
    "content": "武夷九曲。\n甚乐响云韶，旆走星纛。\n更捧琼浆九酝，蟠桃初熟。\n元来崧岳生申旦，会群仙、献长生。\n岁寒堂上，冰壶影里，长跨青鹿。\n记往日、堤沙旧筑。\n有书龠金腾，勋写歌鹄。\n更化和朝，半是世臣乔木。\n明年瑞庆才经月，侍重瞳、应奉卮玉。\n此时奋建联班，却将万年齐祝。", 
    "rhythmic": "桂枝香"
  }, 
  {
    "author": "无名氏", 
    "content": "才入新年，喜两见、希奇盛事。\n正五旦、虹流电绕，星枢呈瑞。\n方庆千秋开宝运，又今六日生名世。\n河清生圣岳生贤，风云际。\n修月手，凌云气。\n吞泽量，飞泉思。\n况声名已自，惊天动地。\n上寿不须儿女语，著鞭且展英雄志。\n北方焰焰看来年，魁名字。", 
    "rhythmic": "满江红"
  }, 
  {
    "author": "无名氏", 
    "content": "四海文章伯。\n自雪堂人老，有谁当得。\n馀子纷纷何足数，除是壶中仙客。\n况夺得、秋光清彻。\n笔下诗成愁鬼魅，更千军、侍帐看飞檄。\n须信道，万人杰。\n胸襟浩荡乾坤窄。\n向楼东吟笑，壮心谁识。\n直渡黄河擒颉虏，吐尽平生奇策。\n终不负、雄姿英发。\n闻说九重飞紫诏，想鸣珂、日晚朝天阙。\n鸿鹄举，楚天阔。", 
    "rhythmic": "贺新郎"
  }, 
  {
    "author": "无名氏", 
    "content": "一派先天妙学，十年克己工夫。\n割鸡聊此宰中都。\n人在春台鼓舞。\n昏垫非由已溺，拊摩不异予辜。\n万家香火祝悬弧。\n我亦无多颂语。", 
    "rhythmic": "西江月"
  }, 
  {
    "author": "无名氏", 
    "content": "天下知名，今日刘郎，胜如旧时。\n记当年暮府，元戎高会，万花围席，争看题诗。\n尽道坡仙，再生尘世，有制宜烦立马挥。\n东阳小，岂容久驻，凫暂双飞。\n诸公荐墨交驰。\n要推上青云百丈梯。\n况平生慷慨，闻鸡起舞，中原事业，不付公谁。\n生记今朝，频将指数，较莱公争半月期。\n功名事，不输前辈，行即诏封泥。", 
    "rhythmic": "沁园春"
  }, 
  {
    "author": "无名氏", 
    "content": "瑞气重闽宇。\n小春馀、璇霜避暖，敛威青女。\n一点阳和锺英气，崧岳今朝诞甫。\n正两荚、尚留舞。\n应想宁川称寿处，听金笼、放鸽儿童语。\n愿千岁，祝慈父。\n君家自有安民谱。\n袖良规、时宽辔策，夜闲桴鼓。\n直赖汀南为保障，无复鼯啸聚。\n果峻秩、升朝褒叙。", 
    "rhythmic": "金缕词・贺新郎"
  }, 
  {
    "author": "无名氏", 
    "content": "当日名驹产渥洼。\n追风千里堕君家。\n不辞贤路甘栖棘，来伴河阳且种花。\n梅试雪，酒潮霞。\n寿觞还捧笑声哗。\n唐朝九相青毡旧，为报新堤早筑沙。", 
    "rhythmic": "鹧鸪天"
  }, 
  {
    "author": "无名氏", 
    "content": "标格清高，性姿雅淡，群芳独步惟梅。\n当年秀气，付作此奇材。\n不逐东风桃李俗，冰霜里、弹压春回。\n还应是，崧神降瑞，屈指一阳来。\n文章，推大手，关征小试，暂费筹财。\n我殷勤为寿，起舞持杯。\n鹏翮抟风再整，南枝报、管占新魁。\n从今看，和羹大用，指日主三台。", 
    "rhythmic": "满庭芳"
  }, 
  {
    "author": "无名氏", 
    "content": "鹤算遗芳绩世传。\n武夷来作散神仙。\n柳营隐隐兵戎整，兰砌诜诜子舍贤。\n倾柏酒，沉烟。\n殷勤起舞祝长年。\n行须一札飞鸦诏，促缀银班侍九天。", 
    "rhythmic": "鹧鸪天"
  }, 
  {
    "author": "无名氏", 
    "content": "一夕凉浮如水，崧高瑞世生贤。\n来闲伴幔亭仙。\n行副九天隆眷。\n数万范公兵甲，三千李白诗篇。\n兜鍪元许换貂蝉。\n好把平戎策献。", 
    "rhythmic": "西江月"
  }, 
  {
    "author": "无名氏", 
    "content": "侯绩分从东鲁，世勋来在姬公。\n桂枝少日冠蟾宫。\n枳棘暂栖鸾凤。\n报道小春来也，令辰申降高崧。\n功名富贵管无穷。\n指日经纶大用。", 
    "rhythmic": "西江月"
  }, 
  {
    "author": "无名氏", 
    "content": "良月露浓仙掌润，郁葱佳气充闾。\n几年重席旧师儒。\n大椿同未老，灵寿不须扶。\n江左衣冠登桂籍，蝉联四世谁如。\n琳宫昨下凤凰书。\n金闺班趣缀，禁路莫踟蹰。", 
    "rhythmic": "临江仙"
  }, 
  {
    "author": "无名氏", 
    "content": "庆长庚协梦，仙李蟠根，挺生名世。\n粉省收声，早云霄自致。\n凤掖鸾台，荷囊簪笔，久要津历试。\n红旆颁春，碧油开府，出分忧寄。\n均逸真祠，左弧开宴，璧月光澄，玉炉烟细。\n漆发冰眸，揽浮丘仙袂。", 
    "rhythmic": "醉蓬莱"
  }, 
  {
    "author": "无名氏", 
    "content": "桐叶霜乾，芦花风软，晚来一色清秋。\n碧天无际，良夜月明楼。\n瑞应长庚入梦，锺奇秀、特座贤侯。\n堪夸处，雄姿英发，连箭射双雕。\n回头。\n思往事，皂囊三进，豪气冲牛。\n记前回凤诏，空下南州。\n冷笑浮云坠甑，鲈鱼美、归老扁舟。\n祝君寿，青山不尽，绿水自悠悠。", 
    "rhythmic": "满庭芳"
  }, 
  {
    "author": "无名氏", 
    "content": "暖律未回春时候。\n向旧根、腊底红先透。\n玉有冷香，粉无纤垢。\n更饶雪里还清瘦。\n琳宫拟诏风流守。\n任折来、深醮金杯酒。", 
    "rhythmic": "七娘子"
  }, 
  {
    "author": "无名氏", 
    "content": "近中秋，迥然玉宇澄鲜。\n更尧、十有一叶，向人特敷妍。\n喜名家、世行阴德，有馀庆、门拥祥烟。\n梦协熊罴，间生，妙年攀桂振青毡。\n横飞上，金闺粉署，小试佐临川。\n翩然返，一身似叶，琳馆清闲。\n记榜下、曩尝附骥，浪萍还有夤缘。\n曳长裾、不辞还道，接漫刺、复面同年。\n邂逅佳辰，铺排雅席，金炉香袅欲何言。\n愿趣诏、入扶宗社，浩气愈纯全。\n长年少，龟龄共永，鹤算同坚。", 
    "rhythmic": "多丽"
  }, 
  {
    "author": "无名氏", 
    "content": "自天锺秀，看人物谁与、君家为比。\n椿桂相辉年少日，事业文章如此。\n玉殿诗书，金瓯姓字，简记宸衷里。\n有三株桂，一时归耀桑梓。\n我愿寿祝南山，尊空北海，不获陪珠履。\n惟有瓣香心起敬，敢颂鲁侯燕喜。", 
    "rhythmic": "百字令・念奴娇"
  }, 
  {
    "author": "无名氏", 
    "content": "养高梓里，袖手珍祠，太平五福人物。\n自是昔年，场屋文章旧豪杰。\n诗书平生事业。\n问造物、为谁悭惜。\n谩眷怀、兰玉桂香，已露消息。\n尝试问、天公好事，鼎来家庆自因袭。\n更看绶蓝森列，映灵椿双碧。\n诸郎击鲜奏食。", 
    "rhythmic": "玉烛新"
  }, 
  {
    "author": "无名氏", 
    "content": "花萼清辉近，蓬莱紫气浓。\n濮园流庆与天同。\n生得名驹千里、秋风。\n阅武戈初偃，论文酒不空。", 
    "rhythmic": "南柯子・南歌子"
  }, 
  {
    "author": "无名氏", 
    "content": "威策冰河，兵严玉帐，济时人在壶天。\n妙龄谈笑，图画上凌烟。\n但见勋书鼎鼐，谁知道、名列高仙。\n风云会，钩陈羽卫，绿鬓映貂蝉。\n绵绵。\n流庆远，芝兰秀发，折桂争先。\n占盛一门，文武更双全。\n已饵琼英绛雪，灵龟寿、何止千年。\n年年看，笙歌丛里，金盏侧垂莲。", 
    "rhythmic": "满庭芳"
  }, 
  {
    "author": "无名氏", 
    "content": "金兽袅香穗，银烛灿花枝。\n眼前风景殊异，酌酒庆生时。\n要是祖宗流庆，方有此身此日，盍亦反其思。\n何以上雅寿，敢用此为规。\n况君家，本学业，致轻肥。\n牙签玉轴，全胜阡陌占东西。\n好把胸中一点，照破堂中万卷，五福自来宜。\n谨勿效雌伏，指日要雄飞。", 
    "rhythmic": "水调歌头"
  }, 
  {
    "author": "无名氏", 
    "content": "天地锺奇秀，山泽有儒仙。\n词锋前驱万马，三度奏捷菊花天。\n信是文场敏手，如把枭卢对掷，高叱便回旋。\n一点英雄气，四顾浩无边。\n长羡君，先我著，祖生鞭。\n今朝尊酒持劝，岂特颂长年。\n要入兰宫妙选，共向集英殿里，玉陛听胪传。\n姓字标黄甲，香墨照人鲜。", 
    "rhythmic": "水调歌头"
  }, 
  {
    "author": "无名氏", 
    "content": "来复迈七日，亨泰兆三阳。\n恰逢临吉中应，浸长三阳刚。\n天地凝成正气，岳渎锺为秀杰，玉燕纪呈祥。\n莹彻冰壶操，皎月映秋霜。\n日星回，乾坤辟，再更张。\n时乘君子道长，茅茹喜生光。\n抱负黄锺大吕，资禀盐梅栋柏，施用在岩廊。\n一骑春风里，紫诏下山堂。", 
    "rhythmic": "水调歌头"
  }, 
  {
    "author": "无名氏", 
    "content": "奏捷淮，勒功燕石，鼓吹凯旋。\n正归班玉笋，花袍方卸，彩衣亟著，忠孝双全。\n清德独高，皇心简注，燕寝凝香朱两幡。\n君王问，录屏风姓字，趣对金銮。\n平山。\n蹑履冠。\n竞来庆嘉平五日间。\n是炎刘昴宿，光至再现，绛人甲子，四百新颁。\n碧麦称觞，玉枝等算，长对梅花开岁寒。\n春回也，报调羹时候，梅子微酸。", 
    "rhythmic": "沁园春"
  }, 
  {
    "author": "无名氏", 
    "content": "几萼红搀桃径，双茎翠舞阶。\n小春霏霭瑞蓬莱。\n寿旦称觞青在。\n牛斗辉腾气概，风云壮入襟怀。\n年年鹤发笑颜开。\n西爽亭前戏彩。", 
    "rhythmic": "西江月"
  }, 
  {
    "author": "无名氏", 
    "content": "正好江南，一分春色，梨花白雪。\n化日迟迟，文章半刺，平分风月。\n满堂花醉三千，看妙舞、六么十八。\n笑捧瑶卮，祝君归去，琼楼金阙。", 
    "rhythmic": "柳梢青"
  }, 
  {
    "author": "无名氏", 
    "content": "一片冰霜气概，几多锦绣文章。\n鹏抟相踵桂枝香。\n盛事争夸歆向。\n岁岁敷九叶，喜催一线迎长。\n柏松祝算奉霞觞。\n事业非熊吕望。", 
    "rhythmic": "西江月"
  }, 
  {
    "author": "无名氏", 
    "content": "何以作公寿，一纸寄讴吟。\n当年生申有兆，梦文禽。\n气宇虹霓万丈，胸次蟠龙七泽，锦绣萃中心。\n高谊薄云表，随处是知音。\n人俊逸，文卓荦，气雄深。\n版岩合辞故隐，霖雨慰当今。\n且把梅花酌酒，行即桂枝入手，桑荫未移阴。\n珍重此时祝，何日盍朋簪。", 
    "rhythmic": "水调歌头"
  }, 
  {
    "author": "无名氏", 
    "content": "学富胸襟，才名擅、菊潭第一。\n都缘是、文星在命，光联南极。\n已向九霄横鹗荐，词埸独步花生笔。\n况而今、好事又相逢，趋朝急。\n增喜气，眉黄色。\n须还做，龙头客。\n且今朝满泛，寿觞琼液。\n自昔箕畴称五福，惟公兼备真难得。\n看明朝、夺取锦标归，头方黑。", 
    "rhythmic": "满江红"
  }, 
  {
    "author": "无名氏", 
    "content": "指点金蕉叶。\n倩双成、十分为注，九天琼液。\n中有玉梅风露气，持寿卯金仙伯。\n听贱子、歌翻新阕。\n不作寻常儿女祝，把先生、好事从头说。\n须快饮，莫留滴。\n风流晋宋人物。\n有锦囊万首，不博小儿馆职。\n膝下双雏真伟器，足继传家事业。\n且做个、人间闲客。", 
    "rhythmic": "乳燕飞・贺新郎"
  }, 
  {
    "author": "无名氏", 
    "content": "眼底高年，如老曾仙，斗南一人。\n能持齐守戒，香山居士，乐天知命，康节先生。\n满眼儿孙，满堂金玉，多宝如来现後身。\n真堪羡，有许多福力，越见精神。\n庆公今日生申。\n喜渐近中秋对月明。\n这平生积善，三千功行，前程享福，八百椿龄。\n见说寿筵，大开佛事，煮鹤炮龙烙凤麟。\n从今後，愿年年长健，事事如心。", 
    "rhythmic": "沁园春"
  }, 
  {
    "author": "无名氏", 
    "content": "月银河，秋生玉宙。\n金风丛桂香生袖。\n儿孙重侍戏斑兰，霞觞共庆公家寿。\n学问从心，希年谁有。\n东之行应贤良召。\n吉音先动菊花期，一门依旧夸三秀。", 
    "rhythmic": "踏莎行"
  }, 
  {
    "author": "无名氏", 
    "content": "阶舞，才半小春天。\n青女霜前犹避暖，素娥月里乍羞圆。\n蓬岛降天仙。\n称寿处，琼液拍浮船。", 
    "rhythmic": "望江南・忆江南"
  }, 
  {
    "author": "无名氏", 
    "content": "风雨一春寒料峭。\n才到中和，喜气薰晴晓。\n九叶仙茅呈瑞巧。\n青青辉映萱庭草。\n红著蟠桃春不老。\n戏彩称觞，阿母开颜笑。\n丹桂五枝年并少。\n荣亲伫下金花诰。", 
    "rhythmic": "蝶恋花"
  }, 
  {
    "author": "无名氏", 
    "content": "织女初秋渡鹊河。\n逾旬蟾苑聘嫦娥。\n蓬莱仙子今宵降，前後神仙引从多。\n餐玉蕊，抚云。\n寿筵戏彩捧金荷。\n黄金照社三儿贵，他日潘舆侍绮罗。", 
    "rhythmic": "鹧鸪天"
  }, 
  {
    "author": "无名氏", 
    "content": "萱草堂开，仙姿秀、金枝玉叶。\n亲曾映、尧阶三月，舒六荚。\n荣侍早随台辅鼎，长生已镂天潢牒。\n自当年、苹藻俪勋门，能循法。\n掌中贵，双珠握。\n慈训笃，家传学。\n信陶亲母，要还相业。\n最好鳌头攀盛事，只今鹤发承殊渥。\n任年年、王母献蟠桃，金书帖。", 
    "rhythmic": "满江红"
  }, 
  {
    "author": "无名氏", 
    "content": "渐纷纷、木叶下亭皋，秋容际寒空。\n庆屏山南畔、龟游绿藻，鹤舞青松。\n缥缈非烟非雾，喜色有无中。\n帘幕金风细，香篆。\n好是庭闱称寿，簇舞裙歌板，欢意重重。\n况芝兰满砌，行见黑头公。", 
    "rhythmic": "八声甘州"
  }, 
  {
    "author": "无名氏", 
    "content": "瑞溪庭，满闺秋色好，帘幕低垂。\n一床簪笏人间盛，沉檀影里，笙歌沸处，齐捧瑶卮。\n习礼复明诗。", 
    "rhythmic": "庆灵椿・摊破南乡子"
  }, 
  {
    "author": "无名氏", 
    "content": "日暖霜融，画戟门开，锦筵欲振梁尘。\n正是慈闱熙熙，庆诞佳辰。\n象服鱼轩粲烂，喜高年、福禄长新。\n承颜处，朱紫满堂，华胄诜诜。\n家声未论王谢，有禁中颇牧，江左机云。\n雁序鸳行，雍容高步金门。", 
    "rhythmic": "万年欢"
  }, 
  {
    "author": "无名氏", 
    "content": "泽国嫩寒月，天气小阳春。\n萱堂今朝生日，瑞霭郁轮。\n身佩铜章墨绶，手捧霞觞玉液，献寿太夫人。\n且喜藤舆稳，共戏彩衣新。\n发垂鹄，瞳点漆，倍精神。\n麻姑来庆，笑道沧海几扬尘。\n伫看起居八座，更好回班百辟，异数耸朝绅。\n此母生此子，再拜谢宸恩。", 
    "rhythmic": "水调歌头"
  }, 
  {
    "author": "无名氏", 
    "content": "绣线添长，屈指隔、书云三日。\n华堂里，十分佳气，葱葱郁郁。\n一点老人星正照，千年王母桃方实。\n向绮罗、丛里酌流霞，称觞客。\n凤雏贵，名仙籍。\n鸾诰宠，恩慈极。\n萃一门盛事，皆诗书力。\n芹泮珠曹争禄养，桂林雁郡催行色。\n看明年、两处寿筵开，长生节。", 
    "rhythmic": "满江红"
  }, 
  {
    "author": "无名氏", 
    "content": "柳拈金丝花吐绣。\n蝶拍莺歌，来献天人寿。\n一点红黄眉上秀。\n玻璃满泛长生酒。\n丁祝遐龄天样久。\n年年岁岁笙歌奏。", 
    "rhythmic": "醉瑶池"
  }, 
  {
    "author": "无名氏", 
    "content": "五云翔碧汉。\n望卿月光中，老人星现。\n黄堂盛华宴。\n庆君恩、许奉安舆游衍。\n鹿城壮观。\n幸王母、人间得见。\n望君侯、彩服称觞，喜溢万家欢。\n堪羡。\n一生福善，九表康宁，万锺尊显。\n肩舁上殿。\n封两国、未应晚。\n管阴功、何止平反，一笑钧陶惠满。\n看瑶池、手种蟠桃，著花万遍。", 
    "rhythmic": "瑞鹤仙"
  }, 
  {
    "author": "无名氏", 
    "content": "千里旌麾，万家灯火，晓来气霭佳瑞。\n宝猊烟里，龟甲锦屏张。\n尽道蓬莱仙瑞世，九霄外、鸣玉飞香。\n阴功著，恩疏三品，金诰久弥芳。\n华堂。\n丝管□，金樽齐捧，百拜称觞。\n看绕庭兰玉，济济成行。\n占尽人间五福，壶中景、日月偏长。\n春难老，芳瞳发秀，千岁寿宁康。", 
    "rhythmic": "满庭芳"
  }, 
  {
    "author": "无名氏", 
    "content": "云幢凤舞，下天风、吹落轮袍仙曲。\n阿母人间今百岁，两鬓犹含秋绿。\n萍小乾坤，九看日月，不用长生。\n一封天上，鼎来五色花轴。\n须信寿老难侔，世间无价，空有明珠千斛。\n此夕兰堂风露好，雅称飞觞支属。", 
    "rhythmic": "酹江月・念奴娇"
  }, 
  {
    "author": "无名氏", 
    "content": "凤箫羽扇，霓裳云袂，谩尔人间游戏。\n行看两国锡鸾封，信知道、母因子贵。\n潘舆彩舞，瑶池春媚。\n笑语兰孙共醉。\n大椿一万六千年，自今日、从头数起。", 
    "rhythmic": "鹊桥仙"
  }, 
  {
    "author": "无名氏", 
    "content": "戏彩堂高无溽暑。\n满座风生闻笑语。\n慈闱今日庆生申，歌遏行云香篆缕。\n万事从今休挂虑。", 
    "rhythmic": "玉楼春"
  }, 
  {
    "author": "无名氏", 
    "content": "慈闱生日。\n恰则今年当八十。\n玉宇澄清。\n五夜分明见寿星。\n恩深鞠育。\n长愿一身全五福。\n满劝椒觞。\n岁岁今朝拜阿娘。", 
    "rhythmic": "减字木兰花"
  }, 
  {
    "author": "无名氏", 
    "content": "指日中秋，便满目、蟾光如洗。\n又还竹溪溪上，长庚瑞世。\n事业权与韩范辈，文章拍调苏黄里。\n借北来双鹤寿芳筵，人千岁。\n羞阿买，依兰砌。\n看大阮，趋枫陛。\n这冰壶人物，蓬山地位。\n荐墨未曾乾翠剡，除书已拟封黄纸。\n把爆筵、趁取牡丹红，花前醉。", 
    "rhythmic": "满江红"
  }, 
  {
    "author": "无名氏", 
    "content": "冬至阳生才两日，欣逢伯氏绂麟辰。\n原上欢声沸，棣萼堂前喜气新。\n斟九酝，劝千巡。\n华途从此问云津。\n杨前未把耆年祝，且愿青云早致身。", 
    "rhythmic": "鹧鸪天"
  }, 
  {
    "author": "无名氏", 
    "content": "记当初归我，似德耀、嫁梁鸿。\n算三十年间，艰难历遍，甘苦相同。\n新来有孙可抱，也添些、喜色到眉峰。\n今日又逢生日，不妨樽酒从容。\n老翁。\n只是一村农。\n欠你孺人封。\n幸儿渐知耕，妇能知织，莫问穷通。\n君看世间富贵，比浮云、缥缈过晴空。\n何似大家清健，玉林岁岁春风。", 
    "rhythmic": "千秋岁"
  }, 
  {
    "author": "无名氏", 
    "content": "急鼓初锺声报晓。\n楼上今朝，卷起珠帘早。\n环佩珊珊香袅袅。\n尘埃不到如蓬岛。\n何用珠玑相映照。\n韵胜形清，自有天然好。\n莫向尊前辞醉倒。\n松枝鹤骨偏宜老。", 
    "rhythmic": "蝶恋花"
  }, 
  {
    "author": "无名氏", 
    "content": "东西二府，掖垣一相，谁似硕人兄弟。\n骖鸾来伴紫阳仙，要同享、橘中千岁。\n银灯初试，花城不夜，铁马响冰春碎。\n来年璧月淡罘，看犹有、传柑归遗。", 
    "rhythmic": "鹊桥仙"
  }, 
  {
    "author": "无名氏", 
    "content": "长至阳生，律转黄锺，门左弧垂。\n记当年瑞世，梦传玉燕，今朝诞节。\n香金猊。\n南极星明，北山堂邃，松桧苍苍龟鹤随。\n况蟠桃下熟，仙童来献，喜介双眉。\n平生谋画多奇。\n算收拾功名须有时。\n曾指麾万骑，刍飞粟挽，折冲千里，彗扫星驰。\n荐口澜翻，宸恩鼎至，此去须还衣锦归。\n人都道，黑头卿相，慷慨男儿。", 
    "rhythmic": "沁园春"
  }, 
  {
    "author": "无名氏", 
    "content": "新月光寒昨夜霜。\n三年不一奉瑶觞。\n朱颜大药知能驻，白日仙家岂计长。\n枫渐赤，橘初黄。\n五湖烟水动归航。\n且倾寿酒歌难老，便见除书出未央。", 
    "rhythmic": "鹧鸪天"
  }, 
  {
    "author": "无名氏", 
    "content": "柏颂才过，梅妆方试，六秀荚。\n恰是今朝，白花岩里，一佛生时节。\n前身再现，金城桃熟，千岁莲花重发。\n更一念、善根常在，作个在家菩萨。\n活饥好事，造桥阴骘，乐施常开金穴。\n瑶籍儿孙，玉京夫妇，庆聚神仙窟。\n从今生旦，三千纪算，常对昙华优钵。\n华严会，彩箱庆满僧宝骨。", 
    "rhythmic": "永遇乐"
  }, 
  {
    "author": "无名氏", 
    "content": "日长槐夏，凉生冰室，又是生辰来到。\n年年把酒对荷花，颜色比、荷花更好。\n儿歌女舞，彩衣共戏，仰祝齐眉偕老。\n欢欢喜喜八千春，更何处、蓬莱仙岛。", 
    "rhythmic": "鹊桥仙"
  }, 
  {
    "author": "无名氏", 
    "content": "秋风扫尽闲花草。\n黄花不逐秋光老。\n试与插钗头。\n钗头占断秋。\n簪花人有意。\n共祝年年醉。\n不用泛瑶觞。\n花先著酒香。", 
    "rhythmic": "菩萨蛮"
  }, 
  {
    "author": "无名氏", 
    "content": "祥呈香褓。\n尝记翁生当己卯。\n福禄俱添。\n绿鬓红颜七十三。\n芝兰满砌。\n争著彩衣堂下戏。\n祝寿无涯。\n王母襟期醉九霞。", 
    "rhythmic": "减字木兰花"
  }, 
  {
    "author": "无名氏", 
    "content": "才临复日，便逢生旦，料想门阑多喜。\n好将何物寿冰翁，但有个、新词为礼。\n如今已办，一千馀阕，尽按宫商角徵。\n一年一阕祝椿龄，自今日、从头数起。", 
    "rhythmic": "鹊桥仙"
  }, 
  {
    "author": "无名氏", 
    "content": "云外青山是我家。\n两年城里作生涯。\n杜陵赏月延秋桂，彭泽无钱对菊花。\n初度日，感年华。\n三杯浊酒一瓯茶。\n尊前儿女休相笑，更有人穷似汝爷。", 
    "rhythmic": "鹧鸪天"
  }, 
  {
    "author": "无名氏", 
    "content": "官职从他大。\n官大时、烦恼偏多，不如到我。\n我有数间临水屋，随分田园些个。\n也薄有、新蔬时果。\n浊酒三杯棋一局，对花前、时抱添丁坐。\n间觅句，唱仍和。\n年年生日人争贺。\n谩相期、黄扉紫闼，玉堂青琐。\n一日平章风月事，奉保永无期祸。\n只如此、有何不可。\n阁箸相疑真可笑，政事堂、日里如何□。\n似恁地，待则麽。", 
    "rhythmic": "贺新郎"
  }, 
  {
    "author": "无名氏", 
    "content": "久雨忽开霁，花靥斗春娇。\n家人笑道，老子今日是生朝。\n细数平生功行，断自狂吟之外，全不犯科条。\n心事淡如水，天合与逍遥。\n也何须，期寿算，比松乔。\n但令此去清健，到处狎渔樵。\n说与门前鸥鹭，护我山中杞菊，日日长心苗。\n世事儿戏耳，尊酒百忧消。", 
    "rhythmic": "水调歌头"
  }, 
  {
    "author": "无名氏", 
    "content": "生羡鸡冠与凤仙。\n时秋华艳遍园间。\n自怜生日悲生事，搔首吴江载月船。\n休身外，且樽前。\n喜君文彩锦相鲜。\n青云贻我长生曲，唤醒凄凉乐暮年。", 
    "rhythmic": "鹧鸪天"
  }, 
  {
    "author": "无名氏", 
    "content": "甲子一周，织鸟相催，又还十年。\n但诗狂酒圣，坐常有客，书痴传癖，囊不留钱。\n拍手浩歌，出门长笑，谁是知心有老天。\n犹多事，更时游艺圃，日耨情田。\n细思世事无边。\n只好把清樽对眼前。\n看槐国功名，有如戏剧，竹林宴赏，便似神仙。\n富贵危机。\n荣华作梦，早已输人一著先。\n从今去、莫将醉趣，与醒人传。", 
    "rhythmic": "沁园春"
  }, 
  {
    "author": "无名氏", 
    "content": "一丘一壑。\n野鹤孤云随处乐。\n篆带纱巾。\n且与筠庄作主人。\n高山流水。\n指下风生千古意。\n寿庆年年。\n长在新秋六日前。", 
    "rhythmic": "减字木兰花"
  }, 
  {
    "author": "无名氏", 
    "content": "好个马山居士，功名富贵浮云。\n庵儿侧傍万杉阴。\n烟里时横小艇。\n律中林锺将半，华堂寿频斟。\n声声齐祝百千龄。\n坐看云仍贵盛。", 
    "rhythmic": "西江月"
  }, 
  {
    "author": "无名氏", 
    "content": "月属重三，开二六，于门车马骈阗。\n彩麟高设，金鸭喷祥烟。\n试问谁来瑞世，人都道、蓬岛神仙。\n非凡子，年才志学，勋业已精专。\n坐联。\n汤饼客，倾银注玉，盛展华筵。\n羡巍冠初冠，气宇飘然。\n底用遐龄频祝，但愿双亲未老，富贵双全。\n功名事，吾家旧物，早共复青毡。", 
    "rhythmic": "满庭芳"
  }, 
  {
    "author": "无名氏", 
    "content": "重午日才过，又经四日逢华旦。\n月娥降诞。\n春早桃花嫩。\n许字方笄，金雀屏开半。\n东床选。\n门楣壮观。\n偕老行如愿。", 
    "rhythmic": "点绛唇"
  }, 
  {
    "author": "无名氏", 
    "content": "路入蓝桥境。\n忆当年、云英来会，玄霜捣尽。\n争似温公风流婿，一笑欢传玉镜。\n便胜似、琼浆玉饮。\n自是振振佳公子，冰肌玉骨相辉映。\n一对儿，好厮称。\n夜深银烛交红影。\n雀屏开、凤帷拥绣，鸳衾铺锦。\n雨意云情应多少，梦到巫山一枕。\n好语向、耳边频听。\n但愿来春青云路，管一枝、青桂嫦娥近。\n闻早寄，凤楼信。", 
    "rhythmic": "贺新郎"
  }, 
  {
    "author": "无名氏", 
    "content": "太真姑女，问新来、谁与欢传玉镜。\n莫恨无人伸好语，人在蓝桥仙境。\n一笑樽前，欢然相与，便胜琼浆饮。\n殷勤客意，耳边说与君听。\n长记旧日君家，门阑喜动，绣褥芙蓉隐。\n回首龙门人得意，又报凤楼芳信。", 
    "rhythmic": "百字谣・念奴娇"
  }, 
  {
    "author": "无名氏", 
    "content": "风流仙客，文章逸少，复见当年佳婿。\n夤缘端不数琼姬，向林下、亲逢道气。\n屏开金雀，床铺绣褥，多羡豪家深意。\n凭谁说阿戎，剩觅取、缠头利市。", 
    "rhythmic": "鹊桥仙"
  }, 
  {
    "author": "无名氏", 
    "content": "繁弦急管。\n喜色门阑满。\n应是雀屏曾中选。\n新近东床禁脔。\n功名有分非难。\n休因女婿求官。\n幸与嫦娥为伴，直须仙桂新攀。", 
    "rhythmic": "清平乐"
  }, 
  {
    "author": "无名氏", 
    "content": "弟兄旧说河东凤。\n怎得似、君家伯仲。\n一双白璧殷勤种。\n齐向金屏选中。\n乘龙去、门阑喜动。\n管取早叶、熊罴吉梦。", 
    "rhythmic": "杏花天"
  }, 
  {
    "author": "无名氏", 
    "content": "几年弱水望蓬莱。\n心事喜同谐。\n佳婿欣逢公瑾，新婚喜近英台。", 
    "rhythmic": "朝中措"
  }, 
  {
    "author": "无名氏", 
    "content": "金贴鼓腰，绣妆檐额，吾宗自昔豪奢。\n椒馨兰馥，烟雾霭横斜。\n吹管聒天今夜，香风度、罗绮光华。\n看双美，郎君俊秀，玉女更宜家。\n繁华。\n歌宴处，金盘撒果，银烛烧花。\n任芙蓉帐掩，翡翠屏遮。\n更看名传桂籍，蓬瀛近、隐泛仙槎。\n归来去，双亲绿鬓，相对饮流霞。", 
    "rhythmic": "满庭芳"
  }, 
  {
    "author": "无名氏", 
    "content": "乐奏箫韶花烛夜，风流玉女才郎。\n同心结上桂枝香。\n如鸾如凤友，永效两双双。\n莫把画堂深处负，笙歌引入兰房。\n满斟玉醉何妨。\n南山堪作誓，福禄应天长。", 
    "rhythmic": "临江仙"
  }, 
  {
    "author": "无名氏", 
    "content": "孺子风流，孟尝门地，合下相当。\n俏似年时，送他织女，来嫁牛郎。\n满堂珠履飞觞。\n看花烛、迎归洞房。\n海誓山盟，从今结了，永效鸾凰。", 
    "rhythmic": "柳梢青"
  }, 
  {
    "author": "无名氏", 
    "content": "上苑莺调舌。\n暖日融融媚节。\n秦晋新婚，人间天上真奇绝。\n傅粉烟霄，倾国神仙列。\n彼此和鸣，凤楼一处明月。\n歌喉佳宴设。\n鸳帐炉香对。\n合卺杯深，少年相睹欢情切。", 
    "rhythmic": "少年游"
  }, 
  {
    "author": "无名氏", 
    "content": "早梅天气，正绣户乍启，琼筵才展。\n鹊渡河桥，云游巫峡，溪泛碧桃花片。\n翠娥侍女来报，莲步已离仙苑。\n待残漏，鸳帐深处，同心双绾。\n欢宴。\n当此际，红烛影中，檀麝飘香篆。\n掷果风流，谪仙才调，佳婿想应堪羡。\n少年俊雅狂荡，蓦有人言拘管。\n镇携手，向花前月下，重门深院。", 
    "rhythmic": "喜迁莺"
  }, 
  {
    "author": "无名氏", 
    "content": "仙子仙郎，两情今是欢娱会。\n莲花池内。\n好个鸳鸯对。\n一自芳容，一自才华最。\n真佳配。\n荣华富贵。\n寿考千秋岁。", 
    "rhythmic": "点绛唇"
  }, 
  {
    "author": "无名氏", 
    "content": "烛影摇红玉漏迟。\n鹊桥仙子下瑶池。\n倾杯乐处笙歌沸，苏幕遮阑笑语随。\n醉落魄，阮郎归。\n传言玉女步轻移。\n凤凰台上深深愿，一日和鸣十二时。", 
    "rhythmic": "鹧鸪天"
  }, 
  {
    "author": "无名氏", 
    "content": "半破玉梅春，小簇金莲炬。\n结裹风流倬底郎，直入阳台去。\n休诧鹊桥仙，说甚缑山侣。\n便合齐眉八百年，个是真仙子。", 
    "rhythmic": "卜算子"
  }, 
  {
    "author": "无名氏", 
    "content": "绛蜡银台晃绣帏。\n一帘香雾拥金猊。\n人间欢会于飞宴，天上佳期乞巧时。\n倾合卺，醉淋漓。\n同心结了倍相宜。\n从今把做嫦娥看，好伴仙郎结桂枝。", 
    "rhythmic": "鹧鸪天"
  }, 
  {
    "author": "无名氏", 
    "content": "人道孰为大，尚小易咸常。\n厥初皇极中建，扶世有三纲。\n仁义阴阳道立，父母乾坤位正，六子发辉光。\n一日不容缓，此意久弥昌。\n杯举庆，天作合，月探囊。\n十年不字以正，乃字便惟良。\n推阐家人一卦，迤逦齐家治国，鼎鼐得姬姜。\n旧物中书令，玉润继汾阳。", 
    "rhythmic": "水调歌头"
  }, 
  {
    "author": "无名氏", 
    "content": "姑射琼仙，论人间世，学宫样妆。\n费精神刺绣，裁成云锦，今朝喜遇，弱线添长。\n收拾云情，铺张雨态，来嫁朱门趁一阳。\n真还是，两情鱼水，并颈鸳鸯。\n登科人道无双。\n问小底何如大底强。\n幸洞房花烛，得吹箫侣，短檠灯火，伴读书郎。\n办苦工夫，求生富贵，要折丹枝天上香。\n来秋也，看载膺鹗荐，载弄之璋。", 
    "rhythmic": "沁园春"
  }, 
  {
    "author": "无名氏", 
    "content": "银烛晓催春漏，珠帘暮卷东风。\n乃翁相对玉楼中。\n不枉当年冰梦。\n花意似随人好，酒香难比情浓。\n夜深欲睡海棠红。\n密密骖鸾驾凤。", 
    "rhythmic": "西江月"
  }, 
  {
    "author": "无名氏", 
    "content": "雪意垂垂，算天为、风流酝酿。\n便催得、蕊宫仙子，队移仙仗。\n明月珠连湘浦合，清风佩过秦楼响。\n带天香、郁郁碾云，通宵降。\n温玉枕，销金帐。\n花烛下，狨毡上。\n这英才美貌，一双不枉。\n鸾凤镜明栖彩翼，鸳鸯被阔翻新浪。\n祝君莫学画眉痴，如张敞。", 
    "rhythmic": "满江红"
  }, 
  {
    "author": "无名氏", 
    "content": "贺鹊冰檐绕。\n伴华堂、两催妆束，音传青鸟。\n瑞气沉烟金鸭袅。\n脆管繁弦迭奏。\n拥出个、仙娥窈窕。\n秋水芙蓉相映照。\n算人间、天上真希少。\n肌玉润，臂金瘦。\n仙郎况是青春调。\n向鸳鸯、彩丝结就，同心巧。\n料想梅花先得了。\n昨夜一枝开早。\n无地著、许多欢笑。\n准拟计台魁鹗表。\n著青衫、跃马长安道。\n一百岁，一双好。", 
    "rhythmic": "贺新郎"
  }, 
  {
    "author": "无名氏", 
    "content": "柳眼偷金，梅肌晕玉，春信已催。\n正浅寒天气，嫩晴日色，雨收巫峡，烟卷蓬莱。\n青鸟衔音，彩鸾迎驾，白昼传呼王母来。\n屏帏里，看合欢杯尽，连理花开。\n笙歌上下楼台。\n更罗绮丛中薰麝煤。\n想雪香酥暖，粉娇翠软，风流乐事，慰惬情怀。\n花帽兰袍，皂鞋槐简，谁似何郎年少才。\n人偕老，类鸳鸯匹偶，鸾凤和谐。", 
    "rhythmic": "沁园春"
  }, 
  {
    "author": "无名氏", 
    "content": "瑞霭笼晴晓。\n正小春时候，和气十分缭绕。\n月姊精神还窈窕。\n甚似星郎年少。\n同共入、蓬莱仙岛。\n鸾凤铿铿风缥缈。\n算一双、两好真奇妙。\n天上有，世间少。\n桥门名姓掀张了。\n更那堪、榜下新婚，才名表表。\n便好相成勤夙夜，莫使脱簪遗笑。\n且早趁、青春才调。\n向去功名成就後。\n到恁时节风流好。\n胜今日，登科小。", 
    "rhythmic": "贺新郎"
  }, 
  {
    "author": "无名氏", 
    "content": "阿谁煎凤髓，续此玉琴弦。\n依然音调清婉，律吕互相宣。\n天使彭城姝丽，来配鲁邦才子，永作地行仙。\n况有盈门礼，百两拥骈阗。\n更临鸾，看举案，两无偏。\n从此欢谐千岁，月下与花前。\n剩长芝兰玉树，俱作蟾宫佳客，声誉振螺川。\n仍看明年去，平步上青天。", 
    "rhythmic": "水调歌头"
  }, 
  {
    "author": "无名氏", 
    "content": "喜气乘龙步步春。\n梅花影里送君行。\n君行直到蓝桥处，一见云英便爱卿。\n鸾鹤舞，凤凰鸣。\n群仙簇拥绿衣人。\n我有句叮咛话，千万时思望白云。", 
    "rhythmic": "鹧鸪天"
  }, 
  {
    "author": "无名氏", 
    "content": "青螺江上梅花暮。\n有姑射、神仙侣。\n剩把明珠倾满斛。\n老仙源委，玉妃风韵，真是欺蛮素。\n彩鸾齐跨山中去。\n浑似天台旧时路。", 
    "rhythmic": "青玉案"
  }, 
  {
    "author": "无名氏", 
    "content": "金鼎休翻，玉壶休倒。\n为伊弹彻求凰操。\n歌台舞榭没长情，不如相伴文园老。\n荆里钗宜，布边裙好。\n有缘封国还他到。\n端能一意谢红尘。\n归来便带宜男草。", 
    "rhythmic": "踏莎行"
  }, 
  {
    "author": "无名氏", 
    "content": "尧历庆良月，管换新冬。\n玉成西爽，五云拂晓画楼东。\n人指谢家庭砌，眼底猗兰奕叶，特地茁新丛。\n不是善根种，争得占春风。\n步鹏程，名虎榜，早收功。\n建安衣钵，定知他日属奇童。\n且说而今胜事，珠履三千称贺，相对醉颜红。\n拜贺无他语，相庆黑头公。", 
    "rhythmic": "水调歌头"
  }, 
  {
    "author": "无名氏", 
    "content": "金秋行令，恰清晨、白露初交中节。\n勿怪西窗传好事，生个他年英杰。\n吉梦既符，知如徐子，冰玉为神骨。\n吾家有庆，阶兰喜又新发。\n如今早已生男，清樽华宴，且好延佳客。\n更自承师勤问道，门外不妨立雪。", 
    "rhythmic": "百字谣・念奴娇"
  }, 
  {
    "author": "无名氏", 
    "content": "向来梅发。\n雪袂仙裳回绛阙。\n今又梅开。\n已领熊罢好梦来。\n试将梅比。\n才著阳和争结子。\n梅子生成。\n早晚须调鼎鼐羹。", 
    "rhythmic": "减字木兰花"
  }, 
  {
    "author": "无名氏", 
    "content": "绛蜡攒宝炬，碧刍香衬金卮。\n东风吹下玉龙儿。\n融就满堂和气。\n此日兰汤新浴，他年桂苑同携。\n小词聊代弄璋诗。\n剩与犀钱利市。", 
    "rhythmic": "西江月"
  }, 
  {
    "author": "无名氏", 
    "content": "菊萸残玉未颓。\n文星喜趁梦熊回。\n预传鲲拟南溟去，亲送魁从北斗来。\n真间世，定奇材。\n满堂欢笑动春雷。\n明年郎罢蟾宫近，更把丹枝为我栽。", 
    "rhythmic": "鹧鸪天"
  }, 
  {
    "author": "无名氏", 
    "content": "潇洒江梅春早处，天然一种两般奇。\n开花结子，何事恰同时。\n昨夜北枝开雪里，朝来青子又南枝。\n这般好事，消得付新词。", 
    "rhythmic": "长相思"
  }, 
  {
    "author": "无名氏", 
    "content": "归心正似三春柳。\n试著莱衣小。\n橘怀几日向翁开。\n怀祖已嗔文度、不归来。\n禅心已断人间爱。\n只有平交在。\n笑论瓜葛一枰同。\n看取灵光新赋、有家风。", 
    "rhythmic": "虞美人"
  }, 
  {
    "author": "无名氏", 
    "content": "萱草阑干，杨花庭院，夜景澄虚。\n望庚星昴宿，荧荧照室，祥烟瑞霭，郁郁充闾。\n白鹿入胎，黄龟献梦，果应君家生凤雏。\n真英物，似山片玉，沧海明珠。\n玳筵丝竹□□。\n有多少犀钱分座隅。\n念谢堂冷落，久无神语，淮淝骚扰，谁定边谟。\n天产英雄，地锺秀气，振起家声今有馀。\n□□□，看宫袍加鹄，玉带悬鱼。", 
    "rhythmic": "沁园春"
  }, 
  {
    "author": "无名氏", 
    "content": "晚节寒花犹带蕊。\n隐映老人星瑞世。\n绿衣初是政成归，真盛事。\n谁可比。\n那更新来孙又子。\n烟细金炉香旖旎。\n想像瑶池生绿蚁。\n酿成佳气郁葱葱，当此际。", 
    "rhythmic": "水仙子"
  }, 
  {
    "author": "无名氏", 
    "content": "物中双美。\n惟邺县双凫，禹门双鲤。\n太华双莲，蓝田双璧，剑丰城而已。\n争是一门双秀，又是一朝双喜。\n人总道，机云双陆，同年弧矢。\n希耳。\n会见这，双桂连芳，双鹄冲霄举，鱼诏双金，带横双玉，惟道无双国士。\n但愿双英双戏彩，且直与、双亲儿齿。\n愿岁岁，见东风双燕，满城桃李。", 
    "rhythmic": "喜迁莺"
  }, 
  {
    "author": "无名氏", 
    "content": "银河星汉，夜凉如洗。\n要轩豁、君家庆瑞。\n果闻两两获骊珠，天付与、精神秋水。\n好是今朝，同逢盛事。\n无限欢欢喜喜。\n他年二陆看杨名，方表得、此时双美。", 
    "rhythmic": "鹊桥仙"
  }, 
  {
    "author": "无名氏", 
    "content": "天上双星欢迤逦。\n报道一门双喜。\n果庆双弧矢，双桂连芳，双璧光华起。\n看取他时双彩戏。", 
    "rhythmic": "玉楼春"
  }, 
  {
    "author": "无名氏", 
    "content": "蛮柳眠风，妃棠醉日，春意方浓。\n怪凌晨乾鹊，欢声啧啧，充闾瑞霭，佳气葱葱。\n白鹿效灵，黄龟献梦，还应君生第二龙。\n兰房里，想犀帷晕翠，锦褓裁红。\n五峰。\n秀气攸锺。\n更头玉硗硗天性聪。\n自谪仙芳歇，久尘赋颂，江西派冷，谁嗣宗风。\n骨脉尤香，云仍载诞，衮衮公侯从此封。\n三朝满，好平分犀玉，满泛金锺。", 
    "rhythmic": "沁园春"
  }, 
  {
    "author": "无名氏", 
    "content": "明月呈规，祥烟非雾，载符梦铃。\n记前时已庆，人间，今番再见，天上麒麟。\n知是于门，功标紫府，夜半仙官敕五丁。\n亲送与，向君家作个，难弟难兄。\n绝奇不数徐卿。\n看他日名登千佛经。\n正翁翁矍铄，婆婆老福，薰修觉海，结果初成。\n自愧空词，不酬杯水，汤饼难充堂上宾。\n无功也，这犀钱玉果，敢望平分。", 
    "rhythmic": "沁园春"
  }, 
  {
    "author": "无名氏", 
    "content": "积玉堆金闲事，惊天动地虚名。\n算来二足是人生，有子方为吉庆。\n莫道一夔足矣，也须学著徐卿。\n我翁休笑又添丁。\n这个孩儿好命。", 
    "rhythmic": "西江月"
  }, 
  {
    "author": "无名氏", 
    "content": "庭槐沐雨翻新翠。\n叠雪香罗初试。\n铃响彩旗天坠。\n忽报徐卿二。\n帘帏坐客欢声沸。\n脱紫须烦半臂。\n借问月娥知未。\n速长蟾宫桂。", 
    "rhythmic": "桃源忆故人"
  }, 
  {
    "author": "无名氏", 
    "content": "古今三绝。\n惟郑国三良，汉家三杰。\n三俊才名，三儒文学，更有三君清节。\n争似一门三秀，三子三孙奇特。\n人总道，赛蜀郡三苏，河东三薛。\n庆惬。\n况正是，三月风光，杯好倾三百。\n子并三贤，孙齐三少，俱笃三馀事业。\n文既三冬用，名即三元高揭。\n亲俱庆，看宠加三命，礼膺三接。", 
    "rhythmic": "喜迁莺"
  }, 
  {
    "author": "无名氏", 
    "content": "古来五子伊谁，有唐室、五王称首。\n窦氏五龙，柳家五马，西晋室、陶家五柳。\n英名不朽。\n更东汉、马良并秀。\n君今也、五男还又。\n应是五星孕就。\n腹笥五经，身膺五福，指日继、五侯之後。", 
    "rhythmic": "剔银灯"
  }, 
  {
    "author": "无名氏", 
    "content": "元家道保，白家阿雀，俱生在、五旬有八。\n喜君得子与同年，怪檐外、鹊□嘲哳。\n我疑释老，携来付与，人尽说、眉如翠刷。\n龙门种定入龙门，且早做、韩檠生活。", 
    "rhythmic": "鹊桥仙"
  }, 
  {
    "author": "无名氏", 
    "content": "花间棠棣。\n匹似人间兄与弟。\n一种花枝。\n底事当年却盛衰。\n中臧蜾蠃。\n忽遇暝蛉真类我。", 
    "rhythmic": "木兰花・玉楼春"
  }, 
  {
    "author": "无名氏", 
    "content": "试问谢庭兰与芝。\n根花何似接花奇。\n琼蕤不自香闺种，桂种当从月地移。", 
    "rhythmic": "瑞鹧鸪"
  }, 
  {
    "author": "无名氏", 
    "content": "玉届良月，璇极炳明星。\n适当季舍，有梦应麒麟。\n但愧衡门深隐，偶尔玉川添累，还解振家声。\n乐章歌一阕，笔阵扫千军。\n羡君侯，为学富，焕文清。\n青云咫尺要路，曳紫更腰金。\n顾我荆榛虽茂，其奈栋材无用，何似八千椿。\n君王行赐宴，礼重敬如宾。", 
    "rhythmic": "水调歌头"
  }, 
  {
    "author": "无名氏", 
    "content": "天高气爽，正金风玉露，安排秋节。\n株守蓬窗无寸效，自愧才非人杰。\n那更家贫，又添丁累，料想无奇骨。\n新章褒美，天然好语还发。\n堪羡力薄无储，宾庖萧萦，乏礼延佳客。\n多谢诸公来宠贲，虽有一瓯春雪。", 
    "rhythmic": "酹江月・念奴娇"
  }, 
  {
    "author": "无名氏", 
    "content": "春风吹到深深院。\n添个人针线。\n莫言生女不妒儿。\n□□二郎不做、有门楣。\n一家姊妹盈盈地。\n兄弟同欢喜。\n彩丝从此不须添。\n看取碧纱帐内、有人牵。", 
    "rhythmic": "虞美人"
  }, 
  {
    "author": "无名氏", 
    "content": "玉宇无尘，银蟾低转，渐觉缤纷。\n还是仙娥，厌游天阙，来降蓬瀛。\n分明秋水精神。\n好嘱取、红叶殷勤。\n觅个檀郎，屏开金雀，玉润冰清。", 
    "rhythmic": "柳梢青"
  }, 
  {
    "author": "无名氏", 
    "content": "象榻香篝冷宝猊。\n虺蛇吉梦寤惊时。\n缇萦生下虽无益，谢女他年或解围。\n花骨脉，雪肤肌。\n飞琼抱送下瑶池。\n弄璋错写何妨事，爱女从来甚爱儿。", 
    "rhythmic": "鹧鸪天"
  }, 
  {
    "author": "无名氏", 
    "content": "梅兄梅弟。\n桃姊并桃妹。\n争似月临双女位。\n吉梦重占蛇虺。\n小乔应嫁周郎。\n云英定遇裴航。\n会有九男事帝，谁夸七子成行。", 
    "rhythmic": "清平乐"
  }, 
  {
    "author": "无名氏", 
    "content": "家近闽南。\n三姑姊妹，秀揖仙岩。\n须女精神，玉卮标格，谪下尘凡。\n他时佳婿成双，红丝应牵第三。\n倚看樽前，团栾六子，三女三男。", 
    "rhythmic": "柳梢青"
  }, 
  {
    "author": "无名氏", 
    "content": "太华峰头□□莲。\n闻十丈，藕大如船。\n晓来佳气蔼飞烟。\n彩戏盈门。\n弧矢盈门。\n共把长生酒一樽。\n殷勤祝愿，耳畔低言。\n从今流庆更源源。", 
    "rhythmic": "一剪梅・一翦梅"
  }, 
  {
    "author": "无名氏", 
    "content": "祖德绵绵盛，家声烨烨传。\n流光重庆子生贤。\n想见朝来庭户、起非烟。\n对客延汤饼，呼童散彩钱。\n休夸骨瘦与神全。\n看取犀庭玉角、已朝天。", 
    "rhythmic": "临江仙"
  }, 
  {
    "author": "无名氏", 
    "content": "月淡风轻，凉意在、碧梧修竹。\n极目际，澄空似水，素秋新沐。\n夜看庚星飞下界，晓传子舍生兰玉。\n想充闾、佳气郁葱葱，香芬馥。\n裁锦褓，铺金褥。\n沉水暖，金盆浴。\n向画堂深处，拥红斟绿。\n况是天潢真相宅，定知丰采惊凡目。\n看他年、槐馆振家声，飞腾速。", 
    "rhythmic": "满江红"
  }, 
  {
    "author": "无名氏", 
    "content": "喜见于门，子月阳生，子舍春回。\n想释丘抱送，绝奇神骨，皙参授受，忠恕胚胎。\n跨灶参先，撞楼踵後，鼎样一门三秀才。\n应不数，那窦家五桂，王氏三槐。\n南丰门户奇哉。\n他日一声平地雷。\n若非是河东，名传三凤，也应天上，光映三台。\n莫道後时，方为贺客，且把犀钱玉果来。\n却还取，这长生一曲，富贵三杯。", 
    "rhythmic": "沁园春"
  }, 
  {
    "author": "无名氏", 
    "content": "燕分炳箕宿，鲁野照奎星。\n天开岳渎，储瑞重见吐书麟。\n人道兰庭生谢，我羡竹林得阮，中夜沸欢声。\n奇称符百药，童号迈终军。\n姿禀厚，骨骼异，气神清。\n好把一经为教，切莫诧金。\n击瓮画图休展，对日有言可听，材大等庄椿。\n年欲临志学，上国早充宾。", 
    "rhythmic": "水调歌头"
  }, 
  {
    "author": "无名氏", 
    "content": "璇源一派接天流。\n秀毓君家公共侯。\n满月佳时近重九，生朝令节踵千秋。", 
    "rhythmic": "瑞鹧鸪"
  }, 
  {
    "author": "无名氏", 
    "content": "八月秋中玉律，十分月满瑶台。\n芳姿谪下佛宫来。\n疑是东方世界。\n黛绿旋闻香发，桃红新晕芳腮。\n春风满面笑容开。\n长似观音自在。", 
    "rhythmic": "西江月"
  }, 
  {
    "author": "无名氏", 
    "content": "天潢佳气。\n锺作人间瑞。\n坐对满堂珠玉贵。\n此日还当周。\n手持金印金戈。\n知他壮志如何。\n将相终须大用，姓名早掇巍科。", 
    "rhythmic": "清平乐"
  }, 
  {
    "author": "无名氏", 
    "content": "小春良月。\n尧砌开三数叶。\n瑞启三躔。\n此夕人间诞女仙。\n寿期百岁。\n今日欢娱初庆。", 
    "rhythmic": "木兰花・玉楼春"
  }, 
  {
    "author": "无名氏", 
    "content": "画堂帘幕香风细。\n郁郁南阳佳气。\n欢传吉梦占蛇虺。\n此日还当一岁。\n华筵外、初随彩戏。\n早已似、文姬聪慧。", 
    "rhythmic": "杏花天"
  }, 
  {
    "author": "无名氏", 
    "content": "衮绣堂前，福星开度，寿星入垣。\n有建隆臣普，上天宰辅，绍兴臣鼎，平地神仙。\n入秉钧衡，出分藩屏，托住东南半壁天。\n年来好，甚烽消万里，尘静三边。\n紫宸几度传宣。\n刚不肯归班押讲筵。\n纵云台勋业，已登盟府，金城筹策，犹念中原。\n好袖山河，更扶日月，色正三台第一躔。\n王韩去，愿齐休社稷，於万斯年。", 
    "rhythmic": "沁园春"
  }, 
  {
    "author": "无名氏", 
    "content": "扬休玉色，山立秉鸿枢。\n圣天子、方有志，会东都。\n得真儒。\n身佩安危寄，本兵柄，修军政，朝野庆，钧衡任，赖诗谟。\n天上麒麟挺，徐卿子，坐肃夫。\n向六阳时候，佳瑞纪门弧。\n炳炳阶符。\n照蓬壶。\n看兄枢使，弟元帅，真盛事，世间无。\n筹密边烽息，凛羌胡。\n玉音俞。\n伫正三槐位，散膏泽，福寰区。\n河如带，山如砺，巩皇图。\n金鼎调元远大，中书考，致主唐虞。", 
    "rhythmic": "六州歌头"
  }, 
  {
    "author": "无名氏", 
    "content": "春信到梅梢，欲雪又还晴早。\n趁得绣衣初度，作霜天清晓。\n乡来事直有天知，行拜玉皇诏。\n稳上神仙官府，听履声云杪。", 
    "rhythmic": "好事近"
  }, 
  {
    "author": "无名氏", 
    "content": "素娥不老，才胜赏中秋、无边月色。\n又报仙翁来桂苑，连庆生申佳节。\n玉宇无尘，金茎有露，对景成三绝。\n重阳近也，黄花香入瑶席。\n尽说湖海元龙，裕民堂上，几度吟梅雪。\n满眼阴阴甘棠树，消得寿同南极。\n八桂难留，九芝促觐，早露真消息。\n星辰听履，好看明岁今日。", 
    "rhythmic": "念奴娇"
  }, 
  {
    "author": "无名氏", 
    "content": "香雾菲微笼薄晓，帘栊爱日如春。\n谪仙游戏到寰瀛。\n金枝推独秀，宝籍著长生。\n锦轴疏恩怡寿母，朱轮光映难兄。\n会看家庆日增荣。\n雁联鸳序立，彩戏衮衣新。", 
    "rhythmic": "临江仙"
  }, 
  {
    "author": "无名氏", 
    "content": "皂盖朱幡，玉节虎符，宏开大藩。\n把济川秀楫，试横碧水，擎天柱石，小驻丹山。\n麦秀两歧，棠敷千里，治最当今黄颍川。\n平章看、文词坡谷，人品欧韩。\n竭来游戏人间。\n况雅量汪汪海样宽。\n适弧垂门外，香凝燕寝，□星对照，两地交欢。\n自有青州，活民阴德，不用延年九转丹。\n人皆祝，愿黑头黄阁，绿鬓朱颜。", 
    "rhythmic": "沁园春"
  }, 
  {
    "author": "无名氏", 
    "content": "长风送月，近中秋、更无一点尘俗。\n绛阙真仙来瑞世，昨夜翔鸾飞鹄。\n奕世登科，诸昆竞秀，名盖天南北。\n持心恬退，更能韫椟藏玉。\n须信宪幕平反，据经议狱，全活阴功足。\n川泳云飞宾主意，荐剡新翻浓墨。\n一路欢声，几多和气，吹作长生曲。\n赐环促召，清班两鬓长绿。", 
    "rhythmic": "满江红"
  }, 
  {
    "author": "无名氏", 
    "content": "银漏穿花，星河浅、窗胧曙色。\n烧蜜炬、锦帏春煦，瑞烟幂。\n堂上金钗行十二，庭前珠履三千客。\n捧流霞、潋滟玉东西，歌声溢。\n全五福，知无敌。\n来百禄，知无极。\n抱龙骧勋策，小劳公力。\n袖内光藏神武剑，他年待正天西北。\n顾贱夫、何可共功名，攀麟翼。", 
    "rhythmic": "满江红"
  }, 
  {
    "author": "无名氏", 
    "content": "绿鬓将军，是人道、天生韩霍。\n最奇处、虎头燕颔，龙韬豹略。\n卧护懒通天子诏，长驱爱把匈奴缚。\n我皇家、许样大乾坤，身难著。\n试问我，青原约。\n君合再，青油幕。\n这兵书一卷，怎生闲却。\n万里城边须饮马，八公山上多鸣鹤。\n待归来、依旧执金吾，凌烟阁。", 
    "rhythmic": "满江红"
  }, 
  {
    "author": "无名氏", 
    "content": "箫鼓阗街巷，锦绣裹山川。\n夜来南极，闪闪光射泰阶躔。\n陡觉佳祥翕集，听得闾阎笑道，蓬岛降真仙。\n香满琴堂里，人在洞壶天。\n斟凿落，歌窈窕，舞蹁跹。\n重阳虽近，莫把萸菊玷华筵。\n菲礼岂能祝寿，自有仙桃满院，一实数千年。\n早晚朝元会，苍鬓映貂蝉。", 
    "rhythmic": "水调歌头"
  }, 
  {
    "author": "无名氏", 
    "content": "快阁春边，倚阑干外，东西晚晴。\n有银潢公子，摩挲石刻，金华仙伯，主掌鸥盟。\n陶柳清新，潘花红嫩，早有丰年笑语声。\n还知道，是街头父老，竞说升平。\n怪来昨夜长庚。\n与一道澄江月共明。\n但寿烟起处，千山天远，寿杯满後，千尺泉清。\n兴庆宫中，长生殿里，早踏金鳌背上行。\n明年好，望紫云楼上，一点台星。", 
    "rhythmic": "沁园春"
  }, 
  {
    "author": "无名氏", 
    "content": "溪水连天秋雁飞。\n藕花风细鲤鱼肥。\n阿婆一笑知何事，怀橘郎君衣锦归。\n天上月，几秋期。\n娟娟凉影画堂西。\n堂前拜月人长健，两鬓青如年少时。", 
    "rhythmic": "鹧鸪天"
  }, 
  {
    "author": "无名氏", 
    "content": "径竹扶疏，直上青霄，玉立万竿。\n似冰壶潇洒，虚心直节，清标贞干，风月无边。\n清荫盈庭，细香满座，凡款公门皆七贤。\n称觞旦，与松梅并祝，辞表南山。\n绵延。\n龙种儿孙。\n列砌森庭栖凤鸾。\n况节楼辟命，管城草檄，计台琐试，玉笋联班。\n盛事重重，荐腾茧，渡蚁阴功须状元。\n燕山乐，又使符踵至，趣赴淇园。", 
    "rhythmic": "沁园春"
  }, 
  {
    "author": "无名氏", 
    "content": "有鹤东来，鸣而向余，借篇寿词。\n道临皋亭下，坡仙曾梦，锦宫城里，清献常携。\n山斗才名，冰霜节操，苏赵如今重见之。\n生申旦，正菊花开後，橙子黄时。\n自从枳棘鸾栖。\n何尚泛芙蓉绿水池。\n便来归西掖，坐看红药，也应天禄，书照青藜。\n顾我鸡群，来陪燕贺，且祝千年寿与齐。\n樽前鹤，乃翩跹起舞，来上瑶卮。", 
    "rhythmic": "沁园春"
  }, 
  {
    "author": "无名氏", 
    "content": "学易喜加数，富贵正当年。\n谁识晚成大器，信道古来然。\n莫叹无闻不足，官政从今艾服，知命自由天。\n恰合买臣愿，好著祖生鞭。\n藏学问，通今古，冠英贤。\n管取一名一第，行折桂枝先。\n未数奉书朱穆，窃笑表微拭镜，接武引群仙。\n生日年年庆，绛老愿齐肩。", 
    "rhythmic": "水调歌头"
  }, 
  {
    "author": "无名氏", 
    "content": "阿兄生日。\n屈指今年年五十。\n豆雨初晴。\n昨夜分明见寿星。\n槐黄已迫。\n愿言共展冲天翼。\n桂子飘香。\n看取吾家棣萼芳。", 
    "rhythmic": "减字木兰花"
  }, 
  {
    "author": "无名氏", 
    "content": "喜逢生日。\n偻指今年方六十。\n次第回春。\n甲子从头又一新。\n敬驰一曲。\n付与歌儿勤为祝。\n满劝金锺。\n试问蟠桃几度红。", 
    "rhythmic": "减字木兰花"
  }, 
  {
    "author": "无名氏", 
    "content": "葭管一阳已复，阶五叶还留。\n星瞻南极瑞光浮。\n知是降生时候。\n算衍恰侔周卦，福多更协箕畴。\n绿衣戏舞捧琼舟。\n满劝长生寿酒。", 
    "rhythmic": "西江月"
  }, 
  {
    "author": "无名氏", 
    "content": "在昔尝闻，老彭祖、寿龄八百。\n试屈指、我公今岁，才方八八。\n乙百更添三十六，算来总是公年月。\n对梅花、时候庆生朝，真欢悦。\n儿既劝，金蕉叶。\n孙又把，沉檀。\n喜儿孙满目，芝兰英发。\n笑问堂前王母看，而今几度蟠桃结。\n道当时、亲手共栽培，何须说。", 
    "rhythmic": "满江红"
  }, 
  {
    "author": "无名氏", 
    "content": "细读箕畴，洛书字、六旬有五。\n试屈指、我公今岁，恰符其数。\n五福备全几坎九，既言一寿还称富。\n乃今知、好德与康宁，皆由天与。\n记当日，崧生甫。\n喜今夕，逢初度。\n看儿孙鼎盛，贺宾旁午。\n炉暖博山腾麝馥，杯擎琥珀斟香醑。\n问千秋千岁与谁同，西王母。", 
    "rhythmic": "满江红"
  }, 
  {
    "author": "无名氏", 
    "content": "安乐窝中，庆华发、苍颜七十。\n生处好、十分清瘦，仙风道骨。\n自古天教仁者寿，只今人饮贤人德。\n更一年、两度腊嘉平，垂弧夕。\n华堂上，灵椿匹。\n兰庭下，孙枝七。\n望芹翁次第，年超八秩。\n欢伯便同分玉髓，河儿不用闰瑶笈。\n记醉时、三万六千场，从今日。", 
    "rhythmic": "满江红"
  }, 
  {
    "author": "无名氏", 
    "content": "古来稀有，只闻道、是个人生七十。\n还遇小春梅蕊绽，对景装排绮席。\n云帔拖霞，朱颜晕酒，瑞气明南极。\n瑶池欢宴，玉杯争劝琼液。\n堪羡玉叶名郎，天潢毓秀，梧竹生标格。\n百万貔貅归总押，霸气豪无敌。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "维岳生贤，天欲补、中兴衮职。\n奈圣世、朝无阙事，且令休逸。\n锦绣文章胸次贮，蓬壶岁月闲中积。\n羡人生、七十古来稀，今逾一。\n书聚府，成东壁。\n身眉寿，真南极。\n望瑞云溶处，接江山碧。\n人愿君如天上月，我期君似明朝日。\n待明朝，长至转添长，弥千亿。", 
    "rhythmic": "满江红"
  }, 
  {
    "author": "无名氏", 
    "content": "蟾宫客、未老得清闲。\n寿算过稀年。\n利名缰锁非关我，浮云富贵付苍天。\n且归休，对松菊，乐林泉。\n比吕望、数犹欠七。\n问师旷、恰符绛一。\n从今遐算更绵延。", 
    "rhythmic": "最高楼"
  }, 
  {
    "author": "无名氏", 
    "content": "正迎长佳节。\n宴启华筵，有谁能说。\n子孙尽环列。\n见瑞香香袅，寿星明彻。\n丝丝华发。\n记瑶池、宴班曾接。\n笑人间、八十春秋，漫浪风花雪月。\n奇绝。\n诗书教子，陶母等伦，曹家风烈。\n鼎来阴德。\n孙枝秀，桂枝折。\n便从今、一轴金花鸾锦，十藏琅函贝叶。\n是年年、秋月圆时，长生真诀。", 
    "rhythmic": "瑞鹤仙"
  }, 
  {
    "author": "无名氏", 
    "content": "人生七十古称稀，何况寿年八十。\n试问何时逢载夙，恰在阳生七日。\n鹤发盈簪，朱颜晕酒，瑞象占南极。\n玳筵才启，欢声喜气充溢。\n好是庭下双珠，经营创置，金玉成堆积。\n况有孙枝争挺秀，次第飞齐鹏翼。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "剧饮犹能鲸吸，细书仍作蝇头。\n人间八十最风流。\n况又今年九九。\n不用蒲轮加璧，不须石垂钩。\n八千春更八千秋。\n但愿灵椿长寿。", 
    "rhythmic": "西江月"
  }, 
  {
    "author": "无名氏", 
    "content": "雪霁万山出，和气蔼王正。\n平园春事竞起，梅柳冻全醒。\n此际朝元归路，疑有真仙呈瑞，笙鹤九宵声。\n东阁识风度，南极粲光明。\n看精神，秋夜月，玉壶冰。\n淳熙相业隆盛，家自得仪刑。", 
    "rhythmic": "水调歌・水调"
  }, 
  {
    "author": "无名氏", 
    "content": "意一仙翁，自紫府中，出游戏身。\n看脊梁铁铸，担当社稷，精神玉炼，照映乾坤。\n谏省伏蒲，紫垣直笔，硬语曾惊天上人。\n福身去，建红牙兼纛，南海之滨。\n天公偏福吾闽。\n遣夜锦开藩为帅臣。\n记前回散了，几多饭碗，如今积了，千万禾。\n心与天通，阴功无量，直待时来秉化钧。\n年年宴，在人正次日，寿庆千春。", 
    "rhythmic": "沁园春"
  }, 
  {
    "author": "无名氏", 
    "content": "一札自天下，五马为民来。\n潜藩久须重镇，帝命出蓬莱。\n曾侍九重笔橐，暂剖一州符竹，人谓屈公材。\n儒术要扬历，玉业待规恢。\n庆三元，才四日，寿筵开。\n夜深仰视霄汉，南极映星台。", 
    "rhythmic": "水调歌・水调"
  }, 
  {
    "author": "无名氏", 
    "content": "太华峰头十丈莲。\n春风种种锦城边。\n只缘仙驭来人世，要作鳌头看上元。\n添宝篆，注金船，曲眉环绕侍歌筵。\n呼童快秣朝天马，後夜端门月正圆。", 
    "rhythmic": "鹧鸪天"
  }, 
  {
    "author": "无名氏", 
    "content": "灯火星桥，元宵过、春□新霁。\n潇洒处，梅梢雪暖，柳梢风细。\n嵩岳想储当日秀，麒麟来作人间瑞。\n快风流、小小住蓬瀛，千秋岁。\n书万卷，儿孙贵。\n家万顷，生涯计。\n问阴功厚德，有谁能继。\n鬓雪人间膺上寿，椒觞且尽樽前醉。\n看眼前、龟鹤伴长生，莱衣戏。", 
    "rhythmic": "满江红"
  }, 
  {
    "author": "无名氏", 
    "content": "点检尧，自元宵过了，两荚初飞。\n葱葱郁郁佳气，喜溢庭闱。\n惟知降、月里娥，欣对良时。\n但见婺星腾瑞彩，年年辉映南箕。\n好是庭阶兰玉，伴一枝丹桂，戏舞莱衣。\n椒觞迭将捧献，歌曲吟诗。", 
    "rhythmic": "庆千秋"
  }, 
  {
    "author": "无名氏", 
    "content": "才过元宵，又经四日，门设弧矢。\n信道长庚，当年降瑞，缘是诞生李。\n葱葱佳气，今朝重见，洋溢门庭多喜。\n这英贤、文章冠世，取青拾芥难比。\n那堪绿鬓、朱颜年少，暂试牛刀百里。\n迤逦黄堂，平章风月，见说清如水。\n彩庭兰玉，森然挺特，捧献椒觞归美。\n愿从今、增崇福寿，川流山峙。", 
    "rhythmic": "永遇乐"
  }, 
  {
    "author": "无名氏", 
    "content": "垂弧门左当今日。\n恰过了、元宵六夕。\n喜妙龄秀发步蟾宫，信富贵、荣华莫敌。\n纪年甲子才三七。", 
    "rhythmic": "步蟾宫"
  }, 
  {
    "author": "无名氏", 
    "content": "爆竹声收，烧灯节过，恰又经旬。\n闻道当年，长庚梦李，嵩岳生申。\n江淮草木知名。\n有多少、阴功在人。\n只恐称觞，棠阴未徙，促觐枫宸。", 
    "rhythmic": "柳梢青"
  }, 
  {
    "author": "无名氏", 
    "content": "春色三分，才过一、韶华方好。\n庆初度、万家襦裤，满城欢笑。\n杨柳弄黄风渐软，海棠未放寒犹峭。\n况年丰、粒米不论钱，人皆饱。\n烧绛蜡，斟清。\n歌宛转，红围绕。\n看风光蓬岛，乐声云杪。\n白粲连樯先一路，玺书增秩新颁诏。\n看貂蝉、长在玉皇边，应难老。", 
    "rhythmic": "满江红"
  }, 
  {
    "author": "无名氏", 
    "content": "中和节後，云翳净、向夕新蟾飞出，月姊传声，明日是、紫府神仙诞节。\n彩系麒麟，瑞腾嵩岳，喜气交洋溢。\n魁星头上，光芒仍露消息。\n好是一鹗秋风，鞭云驾雾，去作龙门客。\n看取长安花夹道，人在广寒宫阙。", 
    "rhythmic": "百字谣・念奴娇"
  }, 
  {
    "author": "无名氏", 
    "content": "点检尧阶，阶生六叶，春深桃杏花开。\n长庚入梦，重新产谪仙才。\n事业十年灯火，文章笔下若掀雷。\n果然是，两字功名，唾手拿来。\n又况当年强仕，得志青云路，足慰高怀。\n紫泥凤诏，行须非次招徕。", 
    "rhythmic": "庆清朝"
  }, 
  {
    "author": "无名氏", 
    "content": "中和节过，拈指又经旬。\n逢盛旦，诞生申。\n当年昴宿呈佳瑞，今朝南极见箕星。\n寿而昌，年未老，绿袍新。\n宝鸭沉烟堂上袅，珠翠捧、椒觞满斟。\n来庆贺，尽佳宾。", 
    "rhythmic": "最高楼"
  }, 
  {
    "author": "无名氏", 
    "content": "潇洒幽居，溪园上、新来卜筑。\n况自有、一泓流水，万竿修竹。\n屈指花朝才两夜，祥烟瑞气腾芳郁。\n问辽空、何物堕人间，长庚宿。\n薰宝鸭，烧银烛。\n歌窈窕，倾。\n愿年年常恁，颜红鬓绿。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "柳阴花底春将半。\n吹不断、祥烟散。\n何处绮罗丝竹乱。\n天孙星里，老人星畔，昨夜光芒现。\n绿衣好把斑衣换。\n照新渥、金花满。", 
    "rhythmic": "青玉案"
  }, 
  {
    "author": "无名氏", 
    "content": "红娇绿软芳菲遍。\n正荏苒、春方半。\n帘幕任垂花影乱。\n年年此日，月娥仙子，来赴瑶池宴。\n绮罗暗帘成行满。\n尽酌金樽十分劝。", 
    "rhythmic": "青玉案"
  }, 
  {
    "author": "无名氏", 
    "content": "四舞阶，花朝节後，二月阳春。\n观音降诞，当年对此良辰。\n谁知好日，固多同、重现前身。\n已壮门楣全四德，富将偕老卿卿。\n天意不如人愿，坚柏舟节义，安富尊荣。\n徐君两雏，戏彩歌舞莱庭。", 
    "rhythmic": "汉宫春"
  }, 
  {
    "author": "无名氏", 
    "content": "褪尧阶八叶，桃翻禹浪三层。\n欢传崧岳挺生申。\n儿女团栾争庆。\n名注长生仙籍，未须仰祝龟龄。\n芳联子舍早蜚声。\n富贵荣华鼎盛。", 
    "rhythmic": "西江月"
  }, 
  {
    "author": "无名氏", 
    "content": "池塘风暖，算流觞盛集，恰迟旬日。\n晓听儿童传好语，瑞气华堂充溢。\n天产英雄，封侯骨相，才气千人敌。\n暂游尘世，妙名已上仙籍。\n争羡金紫盈门，灵椿正茂，荣庆谁能及。\n会展龙韬并豹略，重把山河开辟。\n鼻祖汾阳，佐唐勋业，管取今犹昔。\n旬垂彝鼎，寿龄更比箕翼。", 
    "rhythmic": "念奴娇"
  }, 
  {
    "author": "无名氏", 
    "content": "玉叶流芳，金枝孕秀。\n那更婺星临照。\n果然谪降月宫仙，四叶、留春半後。\n双麟奇妙，传若速肖。\n彩戏萱庭右。\n行膺世宠更轩昂，看存锡、金花鸾诰。", 
    "rhythmic": "鹊桥仙"
  }, 
  {
    "author": "无名氏", 
    "content": "今日明朝，三月旦、又将来了。\n欣岳降、宝香薰夜，玉麟颁晓。\n一面久劳公镇抚，三年活却人多少。\n幸借留、重许镇西河，新颁诏。\n人共乐，春光好。\n环翠袖，斟清。\n记题诗宝扇，屡陪天笑。\n无限金陵怀古意，春寒依旧谁能道。\n看白头红颊本天人，真难老。", 
    "rhythmic": "满江红"
  }, 
  {
    "author": "无名氏", 
    "content": "曾妙年拾芥功名易。\n暂栖鸾、何厌小试。\n迤逦哦松，便整顿、河阳桃李。\n寿几许、也犹固未。\n归来谩、学个陶潜志。\n遇诞辰、昴宿降瑞。\n春色三分才过二。\n寿觞沉醉。\n祝等彭祖八百岁。", 
    "rhythmic": "解佩令"
  }, 
  {
    "author": "无名氏", 
    "content": "百花香里莺声好，晴日暖风天气。\n诗境春融，壶天昼永，今日祥开弧矢。\n疏帘约翠。\n想歌遏行云，暖薰沉水。\n羽扇纶巾，寿星因甚降尘世。\n那堪流觞节近，一樽相庆处，何用辞醉。\n管领溪山，平章风月，从此身心无累。\n明年此际。\n愿添个孙枝，伴君娱戏。\n举案齐眉，更同龟鹤□。", 
    "rhythmic": "齐天乐"
  }, 
  {
    "author": "无名氏", 
    "content": "罗袜凌波洛浦仙。\n谪来潭府话夤绿。\n应嫌曲水香尘，诞降兰亭禊事前。\n歌窈窕，舞婵娟。\n芝兰满室庆团圆。\n殷勤试问刘郎看，阿母蟠桃种几年。", 
    "rhythmic": "鹧鸪天"
  }, 
  {
    "author": "无名氏", 
    "content": "开五叶。\n正是瑶池逢诞节。\n昨夜观星。\n南极边头婺女明。\n家邻九曲。\n寿比群仙何待祝。", 
    "rhythmic": "木兰花・玉楼春"
  }, 
  {
    "author": "无名氏", 
    "content": "曲水兰亭，陪宴後、又还三日。\n最好是，风檐月观，堕红堆碧。\n乔木故家今有数，太平人物年几百。\n看扶藜、行处乱花飞，神仙宅。\n天地外，逍遥客。\n谈笑里，文章伯。\n是富贵渊明，洞天彭泽。\n老鹤蹁跹摩汉翮，灵龟燕息支床力。\n看一时、长傍寿星边，天南极。", 
    "rhythmic": "满江红"
  }, 
  {
    "author": "无名氏", 
    "content": "晓烟生绿树，听叶底、数声莺。\n正节届清明，开七荚，梦叶长庚。\n桥门旧时冠带，念短檠、读尽夜深灯。\n文价乾坤推重，世父子同登。\n莹然玉雪做精神。\n野鹤见长身。\n算婉画崇台，活人多少，自合长生。", 
    "rhythmic": "木兰花・玉楼春"
  }, 
  {
    "author": "无名氏", 
    "content": "曲水流觞，又过了、良辰十二。\n好是融融院落，晚春天气。\n天上麒麟呈瑞彩，人间呈祥瑞。\n气飘飘、仙种有其人，汾阳裔。\n金屋里，歌声沸。\n琼献，休辞醉。\n问风流人物，螺川能几。\n内翰兰孙衣钵富，外台桂子簪缨贵。\n愿双亲膝下戏斑衣，千秋岁。", 
    "rhythmic": "满江红"
  }, 
  {
    "author": "无名氏", 
    "content": "贰车领却生朝客。\n风月都全得。\n山城小试已馨香。\n真个相家风烈、不寻常。\n寿春一语和戎了。\n阴德知多少。\n年年三月近双旬。\n把酒祝君恩宠、一番新。", 
    "rhythmic": "虞美人"
  }, 
  {
    "author": "无名氏", 
    "content": "柳暗三眠，翻七荚，禀昴萧生时叶。\n信道凤毛池上种，却胜河东。\n笃志典坟，经旨素得欧阳学。\n妙文章，赴飞黄，姓名即登雁塔。\n要成发轫勋业。\n便先教济川，整顿舟楫。\n兆朕于今，须从此超迁，荣膺异渥。", 
    "rhythmic": "福寿千春・自度曲"
  }, 
  {
    "author": "无名氏", 
    "content": "园林翠幄。\n妆点青春色。\n犹觉留七叶。\n崧神今日降，产此真英杰。\n蟾宫客，尽推一代文章伯。\n富贵何心得。\n积善多阴德。\n那管青衫白发。\n儿孙俱满目，诗礼传衣钵。\n长不老，蓝桥是个神仙宅。", 
    "rhythmic": "千秋岁"
  }, 
  {
    "author": "无名氏", 
    "content": "节过重三，日逢四六，真贤应昴初生。\n元来鼻祖，降瑞应长庚。\n今喜重逢旧事，固宜依旧复青毡。\n果然是、双雕一箭，雁塔书名。\n大器也须小试，鸾凤暂栖，荆棘若为荣。\n从容钜竹双松，足畅吟情。", 
    "rhythmic": "庆清朝"
  }, 
  {
    "author": "无名氏", 
    "content": "五五芳辰，园林遍、十分春景。\n见瑞香喷兽，烛摇红影。\n知道文星初度旦，细腰歌舞娇姿逞。\n颂椒觞、捧献更殷勤，君拚饮。\n英雄威，风凛凛。\n文章腹，千机锦。\n看青毡复旧，父风挺挺。\n桂子兰孙齐彩戏，祝教寿比天难尽。\n况深居、潭府胜蓬莱，真仙境。", 
    "rhythmic": "满江红"
  }, 
  {
    "author": "无名氏", 
    "content": "婺星呈瑞，对春馀几许，日临三九。\n正属我姑初度旦，设当年门右。\n绿鬓犹新，红颜未改，真月宫仙友。\n柏舟节义，富而荣贵长守。\n况有诜桂青春，潜心黄卷，指日功名就。\n女郎乘龙全四德，未老得闲仁寿。", 
    "rhythmic": "杏花天"
  }, 
  {
    "author": "无名氏", 
    "content": "清和天气，月方生，报道曲江生日。\n一点奎星腾瑞彩，降作人间英杰。\n曾记当时，平分玉果，今已年多历。\n才华拔萃，早宜仙桂高折。\n自是鹗表连登，功收三箭，人羡真无敌。\n雁塔题名方惬意，暂作鸾栖枳棘。", 
    "rhythmic": "百字歌・自度曲"
  }, 
  {
    "author": "无名氏", 
    "content": "开四叶祥光发。\n又还是、清和时节。\n昴星呈瑞夜来明，庆此日、挺生英杰。\n少年玉树神清澈。", 
    "rhythmic": "步蟾宫"
  }, 
  {
    "author": "无名氏", 
    "content": "麟垂绂秀。\n天纵今司寇。\n朱明景，清和候。\n缙云开帝乐，括苍锺神秀。\n人争羡，昨生一佛今朝又。\n璧水声华茂。\n玉殿天香袖。\n姑小试，陶甄手。\n行为黄阁老，屹立丹墀右。\n名不朽，斯文名脉从君寿。", 
    "rhythmic": "千秋岁"
  }, 
  {
    "author": "无名氏", 
    "content": "才鼓虞弦薰早入。\n昴日三分今恰一。\n清和时节天气佳，绿树莺簧巧调律。\n祥云舒好色。\n瑞气珑葱满室。\n又争知、长庚叶梦，太白生今夕。\n快上星辰听履。\n州县劳人空役役。\n暂辞朱皂养冲和，绿野堂延蓬岛客。\n华筵倾玉液。", 
    "rhythmic": "归朝欢"
  }, 
  {
    "author": "无名氏", 
    "content": "申伯嵩神，李白长庚，萧何昴精。\n恰先公三日，金仙氏降，後公三日，吕洞宾生。\n五百仙班，一千佛号，喜听胪声传集英。\n君恩重，早升华监寺，扬厉朝廷。\n金瓯已覆香名。\n正天下苍生须太平。\n看黄麻一命，难留五马，蟠桃三熟，会庆千龄。\n一尉凄凉，有官守者，莫到公堂称寿觥。\n三熏沐，但焚香清夜，遥拜台星。", 
    "rhythmic": "沁园春"
  }, 
  {
    "author": "无名氏", 
    "content": "词赋伟人，当代一英杰。\n信独步儒林蟾宫客。\n名登雁塔正青春，更不历郡县徒劳力。\n即趋朝，典文衡，居花掖。\n得俦词科推第一。\n便掌丝纶天上尺。\n见说庆生辰，当此日。\n翠三四叶方新，朱明正属清和节。\n行作个，黑头公，专调燮。", 
    "rhythmic": "千秋岁引"
  }, 
  {
    "author": "无名氏", 
    "content": "记紫极真人，前日是他生日。\n颍水有兹风骨，弥诞当今夕。\n等闲来现宰官身，任凫飞双。\n治狱阴功多少，是长生妙术。", 
    "rhythmic": "好事近"
  }, 
  {
    "author": "无名氏", 
    "content": "仙吕已生，真才方产，较迟五日差强。\n谁知天意，孕秀待储祥。\n秋水精神玉骨，向妙龄、富妙文章。\n高轩过，儒林独步，腾踏趁飞黄。\n玉堂。\n金马客，蓬莱事业，花掖圭璋。\n更词科卓冠，时号无双。\n大展经纶有日，须恬退、待趣曹装。\n称觞处，西山风月，南极老人昌。", 
    "rhythmic": "满庭芳"
  }, 
  {
    "author": "无名氏", 
    "content": "结夏寻逾六日，蓬壶纪瑞生辰。\n祥烟葱郁蔼门庭。\n骖鸾双女侍，毓凤二雏新。\n暂尔勾稽淹大手，声名已彻枫宸。\n行膺当路荐章荣。\n璇源添喜庆，椿算祝遐龄。", 
    "rhythmic": "临江仙"
  }, 
  {
    "author": "无名氏", 
    "content": "清和天气，正风入舜弦，七飞叶。\n见说蓝田曾产玉，骨骼瑰奇卓荦。\n志气虹霓，丰姿熊凤，文足倾三峡。\n皇朝伟器，济川有待舟楫。\n要知发轫亲民，栖鸾展骥，五马归台阁。\n退省谦尊防锐进，谁识终南径捷。", 
    "rhythmic": "百字歌・自度曲"
  }, 
  {
    "author": "无名氏", 
    "content": "浮家泛宅生涯好。\n聚米堆盐多积宝。\n烟波得趣乐江湖，宜乘兴，寻安道。\n不负轩辕当日造。\n初度喜逢维夏早。\n孔释昔曾亲送抱。", 
    "rhythmic": "水仙子"
  }, 
  {
    "author": "无名氏", 
    "content": "绿云霁雨，倚晴空千尺，长江澄。\n十里薰低、绣幕四叶，其馀华屋。\n怪得清都，奔云拥鹤，环佩声相续。\n朝来无是，有人初降仙。\n且与小试民曹，梅花岭外，雪片三冬足。\n眼底承家人物在，楚楚璋兰玉。\n雾阁云窗，翠眉红颊，解唱长生曲。\n壶中难老，定应两鬓长绿。", 
    "rhythmic": "念奴娇"
  }, 
  {
    "author": "无名氏", 
    "content": "鸾凤初成匹。\n想桃源、刘郎仙女，新欢稠密。\n昨夜文星从天降，孕作凡器质。\n却正属、梅黄时日。\n三九良辰佳气蔼，听重重相贺欢声溢。\n又复见，嘉宾集。\n满堂笑语罗筵席。\n道称觞、宴你双庆，有谁能及。\n好事鼎来惬人意，看看功名在即。\n况先得、凤楼消息。\n祈遂与君偕老愿，劝樽前且饮长生液。\n增福寿，至千□。", 
    "rhythmic": "贺新郎"
  }, 
  {
    "author": "无名氏", 
    "content": "律转蕤宾，星流大火，尧阶荚初开。\n当年此日，降下谪仙才。\n见说鸾池荐瑞，蚌珠又、复产渊崖。\n真堪羡，龙生龙子，双庆甚奇哉。\n寄言，汤饼客，好称觞索，玉果倾杯。\n无新亦无旧，事事俱谐。\n他日同筵为寿，彩戏处、酬酢樽。\n瞻南极，灵椿丹桂，相继践公台。", 
    "rhythmic": "满庭芳"
  }, 
  {
    "author": "无名氏", 
    "content": "玉斧折丹桂，锦绣拂银河。\n蟠胸虹气千丈，捧砚唤宫娥。\n三度花攒五马，一笑毫挥万字，何处不恩波。\n试问老仙寿，铜狄几摩挲。\n舞槐龙，垂艾虎，弄清和。\n湖山风月，且与吟笑侧金荷。\n明岁端阳时节，人在薰风殿阁，凉意入赓歌。\n宣劝滟昌，叠雪赐香罗。", 
    "rhythmic": "水调歌头"
  }, 
  {
    "author": "无名氏", 
    "content": "荷绽花繁。\n开六荚，喜溢门阑。\n好是骖鸾，特离月殿，来驻人间。\n儿童歌舞衣班。\n接踵升堂视笑颜。\n祝颂勤拳，将何比况，只个南山。", 
    "rhythmic": "柳梢青"
  }, 
  {
    "author": "无名氏", 
    "content": "仙翁初度，遇端阳佳节，又还两日。\n怪得箕星光倍正，凌晓独辉南极。\n料想当年，储祥荐瑞，兆见开先吉。\n称觞此旦，华堂佳气葱郁。\n好看斑戏庭前，芬芳双桂，行作蟾宫客。\n况有瑶池王母在，重庆举杯欢怿。", 
    "rhythmic": "酹江月・念奴娇"
  }, 
  {
    "author": "无名氏", 
    "content": "饮了蒲觞五日期。\n彩丝还系玉麟儿。\n台云荐瑞生香褓，菡萏飘香入寿卮。\n占骨相，孕清奇。\n秋风雁序看齐飞。\n卿家奕世青毡在，况是双亲未老时。", 
    "rhythmic": "鹧鸪天"
  }, 
  {
    "author": "无名氏", 
    "content": "後端阳六日，梅雨收晴，乍炎天气。\n阿母当年，罢瑶池佳会。\n排遣双成，屏除青羽，自降居尘世。\n为帝生贤，储祥孕秀，作文章瑞。\n自古人言，陶孟母贤，文行曹家，衣冠苗裔。\n谁似夫人，子龙头鼎贵。", 
    "rhythmic": "醉蓬莱"
  }, 
  {
    "author": "无名氏", 
    "content": "垛翠云峰远。\n日乌高、炎官直午，暑风微扇。\n二六尧开秀荚，跨海冰轮待满。\n怪院落、笙箫如剪。\n太乙燃藜天际下，庆卯金仙子生华旦。\n依日月，近云汉。\n经时持橐明光殿。\n问江乡、年来有几，只君方见。\n入座夫人难老甚，炯炯金霞照眼。\n笑指点、琼觞教劝。", 
    "rhythmic": "乳燕飞・贺新郎"
  }, 
  {
    "author": "无名氏", 
    "content": "花县来迎，瓜期欣至。\n大贤初度今朝是。\n蕤宾律应又将中，明宵圆月光腾瑞。\n兰玉称觞，斑斓舞戏。\n椒浆聊壮君行志。\n看看人已在鹏程，趋朝指日为舟济。", 
    "rhythmic": "踏莎行"
  }, 
  {
    "author": "无名氏", 
    "content": "宫样迎春髻。\n玉步金莲细。\n初度是今朝。\n嫦娥降九宵。\n兰玉行荣贵。\n德备共姜义。\n夏半月团圆。\n称觞祝寿筵。", 
    "rhythmic": "菩萨蛮"
  }, 
  {
    "author": "无名氏", 
    "content": "垂弧纪节，正尧天日永，飞双绿。\n岳渎锺灵来瑞世，孕出精神冰玉。\n九曲溪山，一船烟雨，物外谁拘束。\n钓头香饵，只愁牵动周卜。\n好是红藕池边，双房毓秀，瑞霭浮轴。\n记得君家流庆远，几见祥开陆续。\n来岁花时，西湖十里，叶映恩袍绿。\n竹林小阮，不妨傍借馀馥。", 
    "rhythmic": "念奴娇"
  }, 
  {
    "author": "无名氏", 
    "content": "乘鸾驾鹤，问神仙何日，崧高生甫。\n飞下琼台，因报道，恰是今年夏五。\n饮了蒲觞，才经半月，昴宿行初度。\n荣华富贵，一时都由分付。\n曾记三月春浓，花风烂熳，吹散鸳鸯侣。\n虽则烧香遥祝寿，争似手斟香醑。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "青钱流地，更积满金玉。\n斡运营谋，无过是、老郎惯熟。\n利收万倍，归来喜色津津，家道从兹，十分富足。\n好庆生辰，正属蕤宾月半馀。\n六飞荚庭除。", 
    "rhythmic": "望远行"
  }, 
  {
    "author": "无名氏", 
    "content": "天水浴英姿，精神清彻。\n偏向蕤宾奈炎热。\n瑞飘飘，却是生贤吉日。\n凌云志气，飘飘无敌。\n头角轩昂，作霖在即。\n谁识功名待时立，一朝腾踏，国赖维城力。\n庆萱堂齐寿，延千亿。", 
    "rhythmic": "感皇恩"
  }, 
  {
    "author": "无名氏", 
    "content": "万甲胸中，问谁似、延安范老。\n当家事，出藩入相，黑头俱了。\n绿野徜徉聊雅志，紫宸寤寐思英表。\n向修门、何日衮衣归，天教早。\n诹吉卜，维熊兆。\n徵瑞梦，长庚耀。\n正尧仲夏，八飞叶小。\n千日早从疾退，一觞恰趁笙歌绕。\n算灵椿、何似栎堂春，他犹少。", 
    "rhythmic": "满江红"
  }, 
  {
    "author": "无名氏", 
    "content": "五月如秋，日临四六都无暑。\n列仙初度。\n听足商岩雨。\n三载都曹，利泽留南浦。\n崆峒路。\n种花无数。\n行对延英主。", 
    "rhythmic": "点绛唇"
  }, 
  {
    "author": "无名氏", 
    "content": "文章士。\n秀气岳神锺聚。\n看雕鹏、秋风高举。\n上青天平步。\n五五日临夏五。\n堂上称觞笑语。\n桂子兰孙齐彩舞。\n祝寿同彭祖。", 
    "rhythmic": "谒金门"
  }, 
  {
    "author": "无名氏", 
    "content": "天休令节庆生申。\n喜动满城民。\n十万儿童踊跃，祝公寿等庄椿。", 
    "rhythmic": "朝中措"
  }, 
  {
    "author": "无名氏", 
    "content": "生贤时协。\n正炎官直午，日周三浃。\n门左垂弧，眉间喜色，尽道降神嵩岳。\n百里葱葱和气，总向蓝田会合。\n称庆旦，见吏民鼓舞，欢声和洽。\n玉叶。\n斟劝处，一饮流霞，红艳生双颊。\n钜竹槐松吟哦乐，指日荣膺异渥。\n皇上渴思经济，环召为霖作楫。\n快人望，愿长生，须与绛人同甲。", 
    "rhythmic": "喜迁莺"
  }, 
  {
    "author": "无名氏", 
    "content": "月生西，杓星建未，画堂昼景偏长。\n天生英杰，独向此炎光。\n超卓凡尘表物，精神秋水自清凉。\n真奇特，清沟挺秀，敌国传芳。\n好是少年折桂，唾手功名就，腾踏飞黄。\n君王眷厚，皇华绣斧还乡。", 
    "rhythmic": "庆清朝"
  }, 
  {
    "author": "无名氏", 
    "content": "六月炎天收火伞，南薰洗尽烦蒸。\n尧七荚又争青。\n问知陈仲举，元是此时生。\n别驾功名清暇日，题兴尚带屏星。\n黑头非晚到公卿。\n且倾浮蚁酒，来听祝龟龄。", 
    "rhythmic": "临江仙"
  }, 
  {
    "author": "无名氏", 
    "content": "阶八叶当炎赫。\n此际公生日。\n金炉香起祥烟，气佳哉葱郁。\n称觞兰玉真无敌。\n尘簪缨世袭。\n鸾栖枳棘暂淹留，即黄扉召入。", 
    "rhythmic": "贺圣朝"
  }, 
  {
    "author": "无名氏", 
    "content": "喜镇龙藩，厌调金鼎，薄言衣锦为荣。\n天生申甫，欣对此良辰。\n自是神清气爽，风姿潇洒却炎蒸。\n称觞日，双叶翠，犹未展尧庭。\n知有赖，国家柱石，须待扶倾。\n暂留公燕逸，抚及瓯闽。\n君念旧人共政，即环召、再秉钧衡。\n平章了，佑王万岁，齐寿永康宁。", 
    "rhythmic": "满庭芳"
  }, 
  {
    "author": "无名氏", 
    "content": "庚金入伏，细推来、明日又还三五。\n见说帅垣佳气蔼，天降崧神生甫。\n礼乐词章，甲兵韬略，素备文兼武。\n称觞华旦，颂声交赞台府。\n好是比启元戎，剿除逋寇，不许奸偷侮。\n有此奇功高渤海，足慰湖湘生聚。", 
    "rhythmic": "百字歌・自度曲"
  }, 
  {
    "author": "无名氏", 
    "content": "律纪林锺月，兔魄夜来圆。\n彩麟入梦，天教英物出人间。\n志气平生浩荡，欲试经纶大手，赞画向名藩。\n见说齐瓜熟，鹏路快扶抟。\n称寿处，歌齿皓，戏衣斑。\n辉联甥馆，那堪一笑共团栾。\n好看蜚声霹雳，使有蒲轮迎召，催入侍龙颜。\n却待功成後，归伴幔亭仙。", 
    "rhythmic": "水调歌头"
  }, 
  {
    "author": "无名氏", 
    "content": "昴宿储祥，奎星荐瑞，元来天产英姿。\n都缘鼻祖，织女与支机。\n自是流芳垂庆，仙风道骨果清奇。\n称觞旦，任从伏暑，三荚看飞。\n文章，谁与敌，欲成大器，殊未为迟。\n况年方强仕，政入官时。\n暂领广文庠序，即超身入凤凰池。\n同经济，云龙风虎，千载庆休期。", 
    "rhythmic": "满庭芳"
  }, 
  {
    "author": "无名氏", 
    "content": "隆暑正当三伏，明朝又是双旬。\n崧高孕秀降生申。\n再捧瑶觞称庆。\n督府赞猷英俊，难淹大展经纶。\n倚需召入秉洪钧。\n上佐万年明圣。", 
    "rhythmic": "西江月"
  }, 
  {
    "author": "无名氏", 
    "content": "六月翠飞六荚，流空大火将西。\n当年名世间生时。\n似光风霁月，神爽更精奇。\n三十成名登上第，芙蓉照水真犀。\n难淹逸步造丹墀。\n经纶须大手，谈笑入黄扉。", 
    "rhythmic": "临江仙"
  }, 
  {
    "author": "无名氏", 
    "content": "炎暑尚馀八日。\n火老金柔时节。\n闻道间生贤，储秀降神崧极。\n无敌。\n无敌。\n当代人伦准的。\n射策当为第一。\n高跃龙门三级。\n荣著绿袍新，帝渥必加宠锡。\n良弼。", 
    "rhythmic": "如意令・如梦令"
  }, 
  {
    "author": "无名氏", 
    "content": "乾坤孕秀，正人间六月，下弦时节。\n生此清奇潇洒客，秋水精神玉骨。\n才吐天芳，毫挥月颖，更彬彬文质。\n图南得志，抟风高展鹏翼。\n好是大器难淹，暂陪庾使，赞画光原隰。\n台省即须登衮衮，黄阁平章有日。", 
    "rhythmic": "百字歌・自度曲"
  }, 
  {
    "author": "无名氏", 
    "content": "先秋四日，正祥开弧矢，生申佳节。\n天上彩麟曾入梦，锺作人间英杰。\n袭庆盘坡，流芳星渚，家世绵簪绂。\n昨宵凝眺，老人星现天阙。\n鼎创庭馆连云，宴仙停棹，咫尺尘凡隔。\n好把蟠桃庭外种，坐看花开花结。\n秀长孙枝，辉联子舍，蟾桂行攀折。\n它年称寿，满堂朱紫罗列。", 
    "rhythmic": "念奴娇"
  }, 
  {
    "author": "无名氏", 
    "content": "谁道秋期远，正旬浃、双星相见。\n雨足西帘，正玉井莲开，寿筵初展。\n麈尾呼风袢暑净，那更著、纶巾羽扇。\n清歌，不记杯行，任深任浅。\n湖边小池苑。\n渐苔痕竹色，青青如染。\n辨橘中荷屋，晚芳自占。", 
    "rhythmic": "水晶帘・南歌子"
  }, 
  {
    "author": "无名氏", 
    "content": "风露轻清，更十日、却逢七夕。\n庆初度、槐阴初静，藕花凉湿。\n太乙真人曾夜伴，青莲居士何年谪。\n□双凫、游戏宰花封，恩波溢。\n甘雨酿，丰年得。\n和气满，弦歌室。\n向烛花光里，且斟。\n菊水清於天水净，寿山高似东山峙。\n看诏归天上侍虚皇，骑箕翼。", 
    "rhythmic": "满江红"
  }, 
  {
    "author": "无名氏", 
    "content": "诗礼传家，不名则利，谁能袖手安常。\n惟君宽厚，无较短论长。\n且自深居简出，清闲处、管甚炎凉。\n年未老，方逾强仕，家富更平康。\n秋声，风欲作，留一荚，伏暑将藏。\n大贤初度日，对此称觞。\n叹凤帏虽冷落，喜御兰、得宠专房。\n见说宁馨少长，螟雏箕、学更高强。\n得闲趣，山中宰相，何必事侯王。", 
    "rhythmic": "满庭芳"
  }, 
  {
    "author": "无名氏", 
    "content": "此夕薰风息舜弦。\n明朝早振蓐收权。\n鹊饶喜舌喧华屋，烛富祥光耀绮筵。\n宣玉旨，敕炎官。\n月宫催诞跨鸾仙。\n福如沧海无穷极，寿比灵椿过八千。", 
    "rhythmic": "鹧鸪天"
  }, 
  {
    "author": "无名氏", 
    "content": "秋才三日，听画檐外，数声乌鹊。\n元是嫦娥迎巧夕，预驾横空仙鹤。\n翠鬓生云，朱颜晕酒，□□难描摸。\n优游渤海，玉琴重理弦索。\n曾记乃祖刘晨，天台归後，留得长生药。\n兼有蟠桃三五颗，尽付女孙收著。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "一叶知秋，正玉律、新砍夷则。\n迟三日、双星齐会，又逢七夕。\n先送天孙来乞巧，姓氏已在长生籍。\n喜华堂、今日庆生辰，排筵席。\n歌金缕，斟琼液。\n听祝寿，环佳客。\n看寿星明灿，祥烟葱郁。\n剩种庭萱春不老，年年嘉会如今日。\n辨一词、一岁一称觞，期千百。", 
    "rhythmic": "满江红"
  }, 
  {
    "author": "无名氏", 
    "content": "填河鹊喜，巧夕来时候。\n深院瑞烟浓，隐隐听、梨园清奏。\n兰车玉佩，飞下蕊宫仙，春鬓绿，醉颜红，不减年时旧。\n金杯争劝，尽是闺房秀。\n试问寿何如，与天孙、相为长久。\n看看子舍，添个捧觞人，从此去，尽欢娱，庆事年年有。", 
    "rhythmic": "蓦山溪"
  }, 
  {
    "author": "无名氏", 
    "content": "星桥才罢，嫩凉如水，一夕祥烟萦绕。\n欢传玉母宴西池，正绿发、斑衣称寿。\n儿孙鼎贵，弟兄同相，辉映貂蝉前後。\n六宫宣劝锡金桃，看盛事、明年重又。", 
    "rhythmic": "鹊桥仙"
  }, 
  {
    "author": "无名氏", 
    "content": "天佑炎图生国瑞，蓝田暂屈英僚。\n始知昴宿降璇宵。\n中元前五日，七夕後三朝。\n江教风流临此政，少年潇洒奇标。\n行看峻擢相熙朝。\n功名前稷契，寿算等松乔。", 
    "rhythmic": "临江仙"
  }, 
  {
    "author": "无名氏", 
    "content": "金陵秋早。\n四日中元到。\n天降诞，真英表。\n长庚腾瑞气，箕宿增辉耀。\n膺帝渥，十连镇抚民多少。\n莫惜椒觞倒。\n祝寿称难老。\n分帅阃，江东小。\n看看飞诏下，早趣黄扉召。\n平章了，长生学取神仙道。", 
    "rhythmic": "千秋岁"
  }, 
  {
    "author": "无名氏", 
    "content": "称彼兕觥後，三日是中元。\n地官较善，龙章玉压仙班。\n自是德星孕秀，直与寿星争耀，茨福正绵绵。\n堂已富金玉，屣踪视王官。\n趣清闲，心洒落，在花间。\n桃培万岁，千年仙种又栽莲。", 
    "rhythmic": "水调歌・水调"
  }, 
  {
    "author": "无名氏", 
    "content": "长记秋来多好处，清凉遍满人间。\n天教收拾孕真贤。\n何时初度日，明日是中元。\n喜与莱公同盛旦，官居鼎鼐相传。\n未应此地借蕃宣。\n来年开宴处，人在凤池边。", 
    "rhythmic": "临江仙"
  }, 
  {
    "author": "无名氏", 
    "content": "中元过後恰三朝，因甚庭闱喜气飘。\n李谪若非当此夕，申生应是在今宵。", 
    "rhythmic": "瑞鹧鸪"
  }, 
  {
    "author": "无名氏", 
    "content": "彭郡宗盟，屏山德裔，儒科闻望流传。\n不贪世禄，雁塔占先登。\n锦绣文章瑞彩，若披云、快睹青天。\n称觞日，留四叶，葵菽正宜烹。\n星枢，方上应，推君甲子，好问绛人年。\n更遐龄多祝，五福兼全。\n此去沙堤步稳，调金鼎、衮绣貂蝉。\n人皆仰，一门相业，清白子孙贤。", 
    "rhythmic": "满庭芳"
  }, 
  {
    "author": "无名氏", 
    "content": "秋至人间灏气清。\n馀三荚映阶庭。\n挺生豪杰为时瑞，来至簪缨亨世荣。\n天付与，寿康宁。\n不须举酒祝椿龄。\n楼头昨夜瞻南极，偏向梅峰分外明。", 
    "rhythmic": "鹧鸪天"
  }, 
  {
    "author": "无名氏", 
    "content": "初秋两两留荚。\n算恰是、生申佳节。\n祝君寿阅八千秋，岁岁对、长空皓月。\n威宣比部推刚决。", 
    "rhythmic": "折丹桂"
  }, 
  {
    "author": "无名氏", 
    "content": "两只补天手，一片济时心。\n信道相门再相，现此宰官身。\n涤洗乾坤都了，填压华戎既定，治世庆升平。\n中外为冠冕，闻望耸簪缨。\n星昴降，蓬矢挂，属芳辰。\n黄阁一秋来早，明日又三旬。", 
    "rhythmic": "水调歌・水调"
  }, 
  {
    "author": "无名氏", 
    "content": "伴我鹿车鱼釜，从伊裙布钗荆。\n年年七月甫三旬，今日生朝资庆。\n二女长俱麻绩，三男俱读书声。\n吾年五十不多争，好事且宜少等。", 
    "rhythmic": "西江月"
  }, 
  {
    "author": "无名氏", 
    "content": "透户凉生初暑退。\n正是尧，六叶方开砌。\n昴宿腾辉来瑞世。\n华堂清晓笙歌沸。\n锦幕花生舞袂。\n妙态殊姿，祝寿眉峰翠。\n从此玉觞拼一醉。\n功成名遂千秋岁。", 
    "rhythmic": "蝶恋花"
  }, 
  {
    "author": "无名氏", 
    "content": "朔朝逾六後。\n正章调南吕，迎寒时候。\n香薰瑞烟袅。\n见门阑喜色，荣生多少。\n元来仙子，拥骖鸾、月宫飞到。\n会人间庆诞，风流俊杰，结成佳偶。\n官好。\n班簪玉笋，名播中都，宠加宸诏。\n金瓯覆。\n黄扉青琐须环召。\n待平章事了，归来养浩，齐眉相对祝寿。\n愿长如、庆会双星，千秋偕老。", 
    "rhythmic": "瑞鹤仙"
  }, 
  {
    "author": "无名氏", 
    "content": "西掖南宫，黄扉青琐，年来有分终须。\n从容曳履，衣锦赋归欤。\n暂乐终南佳处，供笑傲、松菊庭除。\n行看取，一封诏下，装趣入潭居。\n称觞，逢谷旦，千秋节过，三叶舒。\n且冷眼嗤笑，笼鸟池鱼。\n识破林泉朝市，经行处、等是蘧庐。\n知谁似，一杯寿酒，一卷养生书。", 
    "rhythmic": "满庭芳"
  }, 
  {
    "author": "无名氏", 
    "content": "桂风高处，渐近中秋节。\n屈指推来先六日。\n对芳辰、符吉梦，知降神、崧极应诞，主作人间英杰。\n文章逾晁董，学擅卿云，高揭声猷缙绅列。\n上瀛洲册府，师表宗藩，推第一、即黄扉召入。\n佐君王、经邦整顿乾坤，愿寿等广成，更延千百。", 
    "rhythmic": "洞仙歌"
  }, 
  {
    "author": "无名氏", 
    "content": "才经四日，是中秋，次第月圆如玉。\n一点光浮南极上，储作人间五福。\n长厚慈仁，清高恬澹，爱水清山绿。\n溪园竹里，日来新就华屋。\n好是五马传家，芝兰挺秀，早勉群经读。\n将相公侯绵衮衮，重见当年符竹。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "八月秋欲半，後夜月将圆。\n天潢当日流润，馀派落人寰。\n尘扫长淮千里，威振南蛮八郡，梓里绣衣还。\n芳毓燕山桂，庆衍谢庭兰。\n小山阴，长松下，白云间。\n壶中自有天地，闻早挂蓬冠。\n笑指横空丹坚。", 
    "rhythmic": "水调歌・水调"
  }, 
  {
    "author": "无名氏", 
    "content": "宴罢中秋恰四朝。\n金炉因甚把香烧。\n若非金母生今日，应是麻姑降此宵。\n歌窈窕，舞娇娆。\n迭将寿酒酌金蕉。\n椿龄柏算何须祝，名列仙班亦孔昭。", 
    "rhythmic": "鹧鸪天"
  }, 
  {
    "author": "无名氏", 
    "content": "王母庆生辰，方过中秋五日。\n子舍文场鏖战，想功名来逼。\n看看喜德捷音传，果信名登桂籍。\n行拜君恩爵赏，寿萱堂永锡。", 
    "rhythmic": "好事近"
  }, 
  {
    "author": "无名氏", 
    "content": "久羡庞眉鹤发。\n闻望孔堂煊赫。\n信得彭乔仙，秘授长生真诀。\n奇特。\n奇特。\n吕望师周时节。\n才过中秋六日。\n对此称觞欣怿。\n双凤戏莱衣，金缕轻调莺舌。\n难得。", 
    "rhythmic": "如意令・如梦令"
  }, 
  {
    "author": "无名氏", 
    "content": "清凉天气，正中秋过後，恰才七日。\n岳降生申逢令旦，听得欢声洋溢。\n戏彩堂前，两行珠翠，酒劝杯浮碧。\n祝君遐算，寿星长对南极。\n仰羡性地宽闲，平生酷爱，占断倾城色。\n好展少年攀桂手，同作蟾宫□客。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "飞十荚，觉九分秋色，六分将极。\n桂子风高时更好，天产英贤同日。\n桥梓齐芳，一慈一孝，夺建真奇特。\n称觞华旦，但将老少分别。\n且看戏彩堂前，酒须双献，饮侍严君侧。\n清赏阿戎防跨灶，大小欧□相敌。", 
    "rhythmic": "百字歌・自度曲"
  }, 
  {
    "author": "无名氏", 
    "content": "谷旦垂弧矢，兰阃梦熊罴。\n称觞内外相庆，同日又同时。\n有此重重盛事，未羡石门奋建，韦氏信名齐。\n珠履赴汤饼，玉果酌琼卮。\n斗枢转，金瓯覆，筑沙堤。\n争推是父是子，相继入黄扉。\n方叔歌猷元老，复见少年黄琬，前後拜丹墀。\n金日寿星现，再祝寿庞眉。", 
    "rhythmic": "水调歌头"
  }, 
  {
    "author": "无名氏", 
    "content": "玉露迎寒，金风荐冷，正兰桂香。\n觉秋光过半，日临三九，葱葱佳气，蔼蔼琴堂。\n见说当年，申生谷旦，梦叶长庚天降祥。\n文章伯，英声早著，腾踏飞黄。\n双凫暂驻东阳。\n已种得春阴千种棠。\n有无边风月，几多事业，安排青琐，入与平章。", 
    "rhythmic": "寿星明・沁园春"
  }, 
  {
    "author": "无名氏", 
    "content": "北斗将移，西风已半，馀一叶阶前。\n左弧呈瑞，非雾亦非烟。\n见说长庚入梦，当年此际产英贤。\n谁知得，平生高尚，五福自然全。\n肯堂，夸盛事，一新轮奂，适际荣迁。\n有重重喜庆，贺客骈阗。\n从此燕居笑语，称觞处，好展华筵。\n频祝愿，室家相庆，富寿百千年。", 
    "rhythmic": "满庭芳"
  }, 
  {
    "author": "无名氏", 
    "content": "萱堂积庆，桂苑流芳，于门瑞蔼佳气。\n正属仲秋弥月，称觞对此际。\n西王母、来人世。\n拥佩从、尽皆珠翠。\n彩庭下，争看蓝袍，衬斑斓戏。\n富贵有谁同，四德躬全，五福由来备。\n况善断机迁教，轲亲实无异。\n看看仕无淹滞。", 
    "rhythmic": "应天长"
  }, 
  {
    "author": "无名氏", 
    "content": "露白风清，菊黄萸紫，重阳五日先期。\n煌煌郎宿，南极两交辉。\n天上飞凫仙伯，当初度、开宴瑶池。\n民谣里，劝分音德，百姓饱无饥。\n画帘，香篆永，城山堂上，红袖蛾眉。\n任满斟高唱，祝寿新词。\n况是辟书到也，乘别驾、直上横蜚。\n青毡在，看看复见，孝肃旧家时。", 
    "rhythmic": "满庭芳"
  }, 
  {
    "author": "无名氏", 
    "content": "正香茱试紫，嫩菊敷黄，九秋佳致。\n峻岳生申，运启千龄瑞。\n玉宇澄清，金盘沆瀣，融结锺冲粹。\n地位须还，粉垣薇省，木天蓬秘。\n锦政慈祥，琴堂安静，万里丰年，一同和气。\n斗大雷封，难久蒙私惠。", 
    "rhythmic": "醉蓬莱"
  }, 
  {
    "author": "无名氏", 
    "content": "晓来凉气满芙蓉。\n日到竹阴东。\n称觞歌袖三千指，屏星畔、绕绿围红。\n茱糁百杯秋色，桂华十里西风。\n生朝对饮菊花丛。\n九日一樽同。\n文章歆向家声旧，便应去、黄阁从容。\n唤起仙翁为寿，种成千岁椿松。", 
    "rhythmic": "风入松"
  }, 
  {
    "author": "无名氏", 
    "content": "瑞霭长安，京城里、非烟非雾。\n须信道、岳锺神秀，再生商傅。\n节过重阳才一日，祥开蓬岛群仙聚。\n见箕星、昴宿辉文昌，欣初度。\n五马贵，荣朝著。\n人品异，多文富。\n况清廉如水，襦歌督府。\n伫想君正烦燮理，一封召入为霖雨。\n指庄椿、祝寿八千春，从今数。", 
    "rhythmic": "满江红"
  }, 
  {
    "author": "无名氏", 
    "content": "一片秋光，看天宇、修眉浮绿。\n都怪问、今朝爽气，十分堪掬。\n梅岳仙翁来瑞世，年年好景人间足。\n醉黄花、三日却称觞，锺天禄。\n不用把，香为祝。\n身自有，长生。\n只宽平六考，几多戬谷。\n袖手珍祠为足计，急流勇退宁随俗。\n把庄椿、从此计春秋，无穷福。", 
    "rhythmic": "满江红"
  }, 
  {
    "author": "无名氏", 
    "content": "正秋高气肃。\n过重阳四日，蓝田生玉。\n锺英自川渎。\n果文章锦绣，琅披腹。\n从容启沃。\n侍甘泉、无用推毂。\n急流勇退，向琳宫养浩，无荣无辱。\n享福。\n欣逢华旦，对此倾觞，满倾。\n西园晚菊。\n尚堪摘、取馀馥。\n有仙风道骨，康强仁寿，长生何时更祝。\n愿谢公、复起经纶，曹装已促。", 
    "rhythmic": "瑞鹤仙"
  }, 
  {
    "author": "无名氏", 
    "content": "王母当年，瑶池会、曾充坐客。\n对良辰为寿，复逢佳节。\n屈指重阳才五，明朝月已圆如璧。\n这夫人、真与柏舟姜，同年德。\n佳气霭，看葱郁。\n称觞处，多欣色。\n更萱庭斑戏，桂芳品列。\n未逊轲亲机教力，且如络秀声煊赫。\n问金花、锡宠自谁加，河东薛。", 
    "rhythmic": "满江红"
  }, 
  {
    "author": "无名氏", 
    "content": "喜动神仙屋。\n正三秋、长空月满，又逾一宿。\n传道垂弧当此日，缘是蓝田生玉。\n更子舍、新归婉淑。\n好事重重欣逢遇，合称觞、宴席倾。\n拼一醉，欢娱足。\n桃源庆婿歌新曲。\n想蓬莱、仙洞又献，长生真。\n看一点、老人照耀，牛女莱庭祝福。\n合长幼、芝兰满目。\n总向来秋高折桂，麻衣换取蓝袍绿。\n永遇乐，食天禄。", 
    "rhythmic": "贺新郎"
  }, 
  {
    "author": "无名氏", 
    "content": "律调无射。\n月望才逾日。\n昴宿呈祥南极。\n称觞祈五福，膺聘陈双璧。\n彩堂上，老人婺宿光交集。\n龟鹤年相敌。\n孔雀屏开侧。\n喜与寿，俱逢吉。\n门楣他日作，椒觞歌今日。\n看父子，乘龙跨鹤皆仙匹。", 
    "rhythmic": "千秋岁"
  }, 
  {
    "author": "无名氏", 
    "content": "龙山宴罢，又经旬日，还报生辰来也。\n今年祝寿胜年时，须满劝、十分玉。\n鱼书已报，凤帏知道，已备鸾骖鹤驾。\n不须寻药访桃源，且做个、风流驸马。", 
    "rhythmic": "鹊桥仙"
  }, 
  {
    "author": "无名氏", 
    "content": "才生申十日，便小春时候。\n硕果已含生，一缕微阳透。\n贞固见天机，寿脉滋培厚。\n菊後早梅前，不尽长生酒。", 
    "rhythmic": "生查子"
  }, 
  {
    "author": "无名氏", 
    "content": "万里无云，天同色、祥光满目。\n见婺星一点，辉联箕宿。\n果是月宫仙子降，诞生乐国人如玉。\n六飞、正属九秋高，清霜肃。\n丹桂盛，蓝袍绿。\n芝兰秀，森如簇。\n庆簪缨几代，家毡欣复。\n萱草长春殊未老，君恩加锡金花轴。\n款陪王母宴瑶池，蟠桃熟。", 
    "rhythmic": "满江红"
  }, 
  {
    "author": "无名氏", 
    "content": "菊花新过，秋蕊香犹媚。\n三八燕山亭，贺圣朝、申生明世。\n肃霜天晓，正快活年时，庆新寿，万年欢，人醉蓬莱里。\n红衫儿歌，水调夸多丽。\n仰祝寿星明，指黄河、清年可拟。\n欢同鱼水，永遇乐倾杯，风流子、洞仙歌，曲唱千秋岁。", 
    "rhythmic": "蓦山溪"
  }, 
  {
    "author": "无名氏", 
    "content": "一点箕星，近天边，光彩辉耀南极。\n竹马儿童，尽道使君生日。\n元是凤池仙客。\n曾曳履、持荷簪笔。\n称觞处，晚节花香，月周犹待五夕。\n谁道久拘禁掖。\n任双旌五马，暂从游逸。\n九棘三槐，都是等闲亲植。\n见说玉皇侧席。", 
    "rhythmic": "满朝欢"
  }, 
  {
    "author": "无名氏", 
    "content": "过重阳三九。\n正日行析木，方移旦柳。\n天公爱黔首。\n念整顿乾坤，须还大手。\n蚌珠才剖。\n玉麒麟、世间希有。\n想当年，玉燕投怀，瑞气应冲牛斗。\n非偶。\n节逢庆会，华渚虹流，北枢电绕。\n明良须偶。\n盈月第、分前後。\n念元鸟生商，嵩神孕甫，两听管弦新奏。\n愿年年，主圣臣贤，与天长久。", 
    "rhythmic": "瑞鹤仙"
  }, 
  {
    "author": "无名氏", 
    "content": "望秋高梨岭，星下莆阳，庆生贤哲。\n问瑞留两荚。\n小试宏才，暂劳雕邑，布阳春仁泽。\n庭有驯禽，村无吠犬，稻黄连陌。\n最是邦人，合掌顶戴，萱草年华，蟠桃春色。\n却笑仙翁，觅丹砂金诀。", 
    "rhythmic": "醉蓬莱"
  }, 
  {
    "author": "无名氏", 
    "content": "隔云一雁衔秋去。\n苏堤上、听得游人相语。\n疏影暗香中，谁与花为主。\n满目有山无限意。\n跨白鹤、云霄飞舞。\n飞舞。\n正断桥流水，苍苔生处。\n应羡地暖江南，近小春时节，南枝先吐。\n人似此花清，人比花尤苦。\n移向樽前须识取。\n只许与、松篁为侣。", 
    "rhythmic": "真珠帘"
  }, 
  {
    "author": "无名氏", 
    "content": "两日梅开，先占阳春小。\n鸾凤偶雁行，飞舞画堂交绕。\n称觞盛旦，二老同年少。\n夫劝妇，弟酬兄，四喜人希有。\n灵椿萱草，青翠俱长久。\n棠棣戏斑斓，对立齐上长生酒。", 
    "rhythmic": "上阳春・蓦山溪"
  }, 
  {
    "author": "无名氏", 
    "content": "才入冬来三日，人都道小春来。\n生生一脉早胚胎。\n消息南枝大。\n好向腊前冬後，贞元接处滋培。\n调羹手段栋梁材。\n直待文明嘉会。", 
    "rhythmic": "西江月"
  }, 
  {
    "author": "无名氏", 
    "content": "良月才经四日，彭城庆诞真贤。\n从来斗酒百诗篇。\n锦绣文章灿烂。\n自合宰官身现，谁知富贵由天。\n但教福寿喜双全。\n直看子孙荣显。", 
    "rhythmic": "西江月"
  }, 
  {
    "author": "无名氏", 
    "content": "瑞霭非烟，小春良月，翠开五叶阶。\n补陀现相，今日庆生辰。\n江夏芳流秀国，芝兰茂、世袭簪缨。\n天恩厚，金花屡锡，偕老共卿卿。\n画堂，歌舞处，香浮宝鸭，寿酒频斟。\n愿朱颜绿鬓，常似青春。\n待得蟠桃三熟，与群仙、会宴西清。\n台星照，婺星箕耀，南极镇长明。", 
    "rhythmic": "满庭芳"
  }, 
  {
    "author": "无名氏", 
    "content": "棣萼楼前佳气蔼。\n欣遇称觞，正斗杓移亥。\n三两日来连庆会。\n贺宾喜色增加倍。\n未逊徐雏分小大。\n好比晋朝，二陆休声在。", 
    "rhythmic": "鱼水同欢・蝶恋花"
  }, 
  {
    "author": "无名氏", 
    "content": "新冬十叶添一。\n良辰喜是翁生日。\n金鸭沉香。\n祥烟绕画堂。\n遐龄方五十。\n厚福犹千百。", 
    "rhythmic": "一箩金・蝶恋花"
  }, 
  {
    "author": "无名氏", 
    "content": "好景欣逢，须记取、小阳春暖。\n算夜来浃日，今朝生旦。\n对此称觞春酒献，郁葱佳气琴堂满。\n问使君、记纪绛人年，耆颐半。\n天付与，文章灿。\n牛刀试，风流县。\n笑陶情松菊，主人懒散。\n谁识东山真捷径，银章博取新貂衮。\n愿潭居、槐府展经纶，延椿算。", 
    "rhythmic": "满江红"
  }, 
  {
    "author": "无名氏", 
    "content": "明夜月团圆，小春霜早。\n今日由来佳气好。\n都城传道，翰苑称觞欢笑。\n知是当年，诞生元老。\n新来曾见，金莲送到。\n一任芳樽频醉倒。\n判花西掖，独春华词藻。\n召归紫闼，永为师保。", 
    "rhythmic": "感皇恩"
  }, 
  {
    "author": "无名氏", 
    "content": "冰壑平生，如伯伦狂，似希乐豪。\n喜观书不用、菊茶明眼，登山不倩、藜杖扶腰。\n豆粥萍齑，脍羹鳞脯，湖海人常折简招。\n谁云老，有满怀风月，藏在诗瓢。\n凌晨向鹄冲霄。\n道昴宿于今又应萧。\n记垂弧令节，恰当後日，下元好景，正属前朝。\n冷胆如天，刚肠如剑，须把千杯寿酒浇。\n那堪更，是梅花时月，烂熳溪桥。", 
    "rhythmic": "沁园春"
  }, 
  {
    "author": "无名氏", 
    "content": "橘记一年景，梅泄小春英。\n见说彭成仙隐，对此庆生辰。\n寿比太公欠一，年并楚丘逾九，益壮异常人。\n细数称觞日，信宿两弥旬。\n戏莱衣，桥梓列，桂兰荣。\n一门盛事难得，一子两层孙。\n休论若儿渠父，差胜杨椿黄琬，四代眼前亲。\n积善有馀庆，享福百千春。", 
    "rhythmic": "水调歌头"
  }, 
  {
    "author": "无名氏", 
    "content": "姑苏台上春光泄。\n菊老寒轻香未歇。\n人言太守是龚黄，天为吾君生稷契。\n明良庆会俱良月。", 
    "rhythmic": "玉楼春"
  }, 
  {
    "author": "无名氏", 
    "content": "良月霜晴，小春寒浅，瑞九叶朝飞。\n岭梅香度，初发向南枝。\n此际高门袭庆，真贤降、金璧争辉。\n传瀛海，向歆父子，相望姓名垂。\n广寒，仙籍在，笔驱造化，文照虹霓。\n暂徘徊莲幕，名誉英驰。\n行夔龙步武，蓬山静，玉宇春熙。\n当清夜，神交太乙，相对照青藜。", 
    "rhythmic": "满庭芳"
  }, 
  {
    "author": "无名氏", 
    "content": "月惟四日。\n又转黄锺律。\n好景会生辰，是天降、真儒无敌。\n称觞设席，香雾腾葱郁。\n霜天晓，笙歌彻，玉倾仙液。\n当年桂子，元是蓬莱客。\n任留宿蓬莱，道山试、玉堂翰墨。\n一封飞下，趣召入黄扉，台星照，寿星明，相映居南极。", 
    "rhythmic": "蓦山溪"
  }, 
  {
    "author": "无名氏", 
    "content": "潭潭仙隐，婺宿光联地。\n喜见门阑蔼佳气。\n对芳辰，诮一似、王母会瑶池，又却是、夫人诞生明世。\n普陀见真相，淑德温柔，更比嫦娥又何异。\n小春吉月，日数推来，成七四好景，杯觞须记。\n况荣贵，见青紫满门，争戏舞莱衣，祝千秋岁。", 
    "rhythmic": "洞仙歌"
  }, 
  {
    "author": "无名氏", 
    "content": "今日小春月，後日是周正。\n瑞蔼挹仙堂上，崧岳喜生申。\n文物师垣宅相，诗礼枢庭世胄，冰骨玉精神。\n浩气凌牛斗，胸次凡尘。\n郭中书，广成子，李长庚。\n勋业词章福寿，直上等三人。\n松菊亭前诗酒，梅竹园中翰墨，时复萃嘉宾。\n人指屏山下，双桂一灵椿。", 
    "rhythmic": "水调歌头"
  }, 
  {
    "author": "无名氏", 
    "content": "三叶翠开子月，九天降诞文星。\n满堂佳气蔼祥云。\n称觞椒有颂，介寿酒浮春。\n强仕宜为攀折客，须知富贵催人。\n看看雁塔即联名。\n一门夸盛事，棠棣对灵椿。", 
    "rhythmic": "临江仙"
  }, 
  {
    "author": "无名氏", 
    "content": "正霜融日暖，两两开，阳生时候。\n喜见文星，上有箕星照。\n须信岳神，储降，诞作儒林秀。\n一举登科，蟾宫稳步，桂香满袖。\n天赋麒麟，奇骨尽羡，德耀宗盟，有谁居右。\n宠擢珍图，龙序褒勋厚。", 
    "rhythmic": "醉蓬莱"
  }, 
  {
    "author": "无名氏", 
    "content": "腊前冬至後，报春意、动南坡。\n见葭管浮灰，梅英缀玉，漏泄阳和。\n阶呈瑞五叶，祥开崧岳耸嵯峨。\n笑拥两行珠翠，欢腾一曲笙歌。\n试将铜狄细摩挲。\n问寿富如何。\n道寿等冈陵，富连阡陌，福禄多多。", 
    "rhythmic": "木兰花慢"
  }, 
  {
    "author": "无名氏", 
    "content": "宝历契昌运，岳渎启珍符。\n汾阳忠义勋阅，此际挂蓬弧。\n正属阳生子月，始见敷六荚，宝剑出昆吾。\n芒射斗牛分，光彩照坤舆。\n备文武，宏器量，足谋谟。\n世传韬略，出专阃制誓平胡。\n尽护貔貅百万，仰副九重委注，指日复舆图。\n祝寿如山阜，进位陟洪枢。", 
    "rhythmic": "水调歌头"
  }, 
  {
    "author": "无名氏", 
    "content": "月循环届仲冬。\n生十叶气葱葱。\n梅花香里开华宴，柏酒樽前拜寿翁。\n檀乍，烛微笼。\n儿孙罗列劝金锺。\n点头更问儿孙看，慈母蟠桃几度红。", 
    "rhythmic": "鹧鸪天"
  }, 
  {
    "author": "无名氏", 
    "content": "鲁观书云方在候，颍川家庆非常。\n望前四日上椒觞。\n北堂人未老，南极夜增光。\n借问遐龄今几许，希年恰喜相当。\n愿同王母寿延长。\n蟠桃看屡熟，萱草镇长芳。", 
    "rhythmic": "临江仙"
  }, 
  {
    "author": "无名氏", 
    "content": "一阳来复，正日临三四，梅英露白。\n玉燕当年曾入梦，瑞应果生人杰。\n金玉文章，圭璋闻望，早作蟾宫客。\n来趋莲幕，片言珍重能决。\n自知阴德居多，仕途应显，州县何劳力。\n况有儿孙俱挺特，管取桂枝高折。", 
    "rhythmic": "百字谣・念奴娇"
  }, 
  {
    "author": "无名氏", 
    "content": "要问南枝消息早，一阳恰喜方回。\n望前二日验云台。\n祥光呈五色，瑞彩上三台。\n生机一脉何尝息，正看用世真才。\n调羹手段此胚胎。\n文明观盛会，直待六阳来。", 
    "rhythmic": "临江仙"
  }, 
  {
    "author": "无名氏", 
    "content": "阳复今朝，月圆明日，渭溪改观风光。\n今枝孕秀，馀庆衍天潢。\n诞降真英间世，群仙贺、喜萃华堂。\n那勘见，灵椿未老，丹桂两芬芳。\n烛摇，香雾拥，翠蛾歌舞，齐上椒觞。\n且殷勤仰祝，华算等天长。\n况蕴智谋韬略，维城志、屏翰君王。\n待收取、平戎功业，军国赖平章。", 
    "rhythmic": "满庭芳"
  }, 
  {
    "author": "无名氏", 
    "content": "阳律方回，月圆後、又逾两日。\n想当年，秀锺峻岳，复生申□。\n重庆蓬弧呈瑞旦，盈门喜气先洋溢。\n羡璇穹、箕宿动祥光，辉南极。\n延遐算，希年及。\n康宁富，无亏一。\n论箕畴五福，总全天锡。\n鹤发未教垂雪彩，凤毛行展冲霄翼。\n愿彩庭、岁岁捧霞觞，倾仙液。", 
    "rhythmic": "满江红"
  }, 
  {
    "author": "无名氏", 
    "content": "关中有萧相，江左见夷吾。\n中兴帝赉良弼，休运应乾符。\n百五期过一日，十万声号半夜，南极灿晴虚。\n崧岳生申甫，河洛出图书。\n领坡仙，陪橐从，镇潜都。\n九重作夜有梦，问到北岩无。\n须信建溪桃李，难驻商川舟楫，归去伴都俞。\n岁伴南山寿，日拱北辰居。", 
    "rhythmic": "水调歌头"
  }, 
  {
    "author": "无名氏", 
    "content": "律应黄锺，飞六荚，今朝是、嵩岳生申。\n似山堂里，氤氲瑞气先春。\n笙歌度曲，依然在、紫府黄庭。\n拥出癯仙冰玉洁，梅花个样精神。\n堪羡处，行藏信道，出处无心。\n莫把闲中日月，替了调元公案，袖手经纶。\n黄扉虚左，休顾平泉花石盟。", 
    "rhythmic": "万年欢"
  }, 
  {
    "author": "无名氏", 
    "content": "朱门列戟。\n华堂鼎食。\n那更康强八十。\n渭川遇主恰年同，怎得似、累朝良弼。\n冬殷仲律。\n六飞日。\n一点星辉南极。\n祝公经济出调元，遍寰宇、同跻寿域。", 
    "rhythmic": "鹊桥仙"
  }, 
  {
    "author": "无名氏", 
    "content": "正迎长时节。\n细数来、两旬已浃，两朝方越。\n画堂人笑悦。\n见瑞烟香袅，寿星明彻。\n丝丝华发。\n问瑶池会客，几见桃结。\n才经八十，春秋不记，绛人年月。\n奇绝。\n诗书教子，陶母等伦，曹家风烈。\n鼎来□德。\n儿孙尽、蓝袍客。\n便从今，一轴金花鸾锦，十藏琅函贝叶。\n愿常如、秋月圆时，长生真诀。", 
    "rhythmic": "瑞鹤仙"
  }, 
  {
    "author": "无名氏", 
    "content": "律按黄锺馀七日，左扉弧矢呈祥。\n好看一点上眉黄。\n台星还又照，相映寿星光。\n今岁生辰应迥别，趋朝已趣曹装。\n姓名稳稳造鸳行。\n来年三四月，衣锦早还乡。", 
    "rhythmic": "临江仙"
  }, 
  {
    "author": "无名氏", 
    "content": "留四叶书云後。\n此日孙枝秀。\n爱他风味似吾人。\n却是笔头能篆、又能文。\n青青两鬓年方壮。\n儿女俱成长。\n要添富寿共荣华。\n教取一庭兰玉，共成家。", 
    "rhythmic": "菩萨蛮"
  }, 
  {
    "author": "无名氏", 
    "content": "一阳来复气回新。\n对芳辰。\n庆生申。\n月满惟迟、三日又三旬。\n入仕致身知是早，年弱冠，正青春。\n文章笔下扫千军。\n擢铨衡。\n袭簪缨。", 
    "rhythmic": "江神子・江城子"
  }, 
  {
    "author": "无名氏", 
    "content": "疏梅点白，漏泄先春信。\n律欲变黄锺，但两日、一阳月尽。\n龙头望族，挺挺振家声，窗下业，月中枝，雁塔书名姓。\n琴堂拟步，早发梅仙轫。", 
    "rhythmic": "上阳春・蓦山溪"
  }, 
  {
    "author": "无名氏", 
    "content": "看梅腮妆腊，柳眼缄春，小寒交候。\n荚双开，庆生贤毓秀。\n早著蜚声，荣登鹗表，正是当年少。\n大器能藏，待当富贵，功名还就。\n暂试鸾栖，需期瓜约，未试经伦手。\n料想黄扉须有分，看玺书飞到。", 
    "rhythmic": "醉蓬莱"
  }, 
  {
    "author": "无名氏", 
    "content": "数朵寒梅方破腊，良宵新月初生。\n晓来闺阁庆生辰。\n天孙应降诞，德迈孟光贤。\n喜配伯鸾真得耦，乘龙产凤齐名。\n称觞岁岁祝长年。\n瑶池桃未熟，南极婺星明。", 
    "rhythmic": "临江仙"
  }, 
  {
    "author": "无名氏", 
    "content": "梅拆数枝，舒四荚，二阳始觉来临。\n五云呈瑞，渤海复生申。\n信道当年庆诞，人推天上石麒麟。\n果然是，名驰雁塔，弱冠绿袍新。\n鸾栖，虽小试，仕途发轫，现宰官身。\n信倚需一札，飞下天庭。\n自是调羹大手，环召也、快展经纶。\n称觞处，彩堂具庆，芳桂对萱椿。", 
    "rhythmic": "满庭芳"
  }, 
  {
    "author": "无名氏", 
    "content": "嘉平时候，算尧阶叶，才方开六。\n婺女当年曾降瑞，产作仙姿清淑。\n金玉满堂，儿孙满目，心事今都足，嘻嘻，一门和气可掬。\n何幸诞节称觞，湖山堂上，燕集皆亲族。\n犹子不能歌盛美，但借湖山为祝。", 
    "rhythmic": "壶中天・念奴娇"
  }, 
  {
    "author": "无名氏", 
    "content": "称觞喜对二阳临。\n况当弦月上，一醉祝千春。", 
    "rhythmic": "临江仙"
  }, 
  {
    "author": "无名氏", 
    "content": "斗杓建丑。\n叶初开九。\n贤哲降，千龄偶。", 
    "rhythmic": "千秋岁"
  }, 
  {
    "author": "无名氏", 
    "content": "十荚尧开翠羽，一番潘貌蒸红颊。", 
    "rhythmic": "满江红"
  }, 
  {
    "author": "无名氏", 
    "content": "欣遇月圆先两日，称觞对二阳来。", 
    "rhythmic": "临江仙"
  }, 
  {
    "author": "无名氏", 
    "content": "今日雪飞六出，明夜月圆三五，梅腊正传芳。\n恰值生申节，共献椒觞。", 
    "rhythmic": "水调歌头"
  }, 
  {
    "author": "无名氏", 
    "content": "", 
    "rhythmic": "壶中天・念奴娇"
  }, 
  {
    "author": "无名氏", 
    "content": "腊月初开一荚。\n祥开崧岳庆生申。", 
    "rhythmic": "鹧鸪天"
  }, 
  {
    "author": "无名氏", 
    "content": "雪压梅，写不就、岁寒清绝。\n正阆苑、五分里过了，三分腊月。", 
    "rhythmic": "满江红"
  }, 
  {
    "author": "无名氏", 
    "content": "", 
    "rhythmic": "乳燕飞・贺新郎"
  }, 
  {
    "author": "无名氏", 
    "content": "户庭浮瑞气。\n八日馀寒，新春来至。", 
    "rhythmic": "瑞鹤仙"
  }, 
  {
    "author": "无名氏", 
    "content": "瑞溢飞猿峤，秀毓凤凰山。\n腊馀六日春到，人间世庆生贤。", 
    "rhythmic": "水调歌头"
  }, 
  {
    "author": "无名氏", 
    "content": "应三元，先五日，庆生申。", 
    "rhythmic": "水调歌头"
  }, 
  {
    "author": "无名氏", 
    "content": "年春里，归去凤凰池上，国号恰新颁。\n玉立诸郎秀，丹桂看齐樊。", 
    "rhythmic": "水调歌头"
  }, 
  {
    "author": "无名氏", 
    "content": "日逢三九。\n相对梅花倾寿酒。\n次第回春。\n甲子从头又一新。\n敬翻一曲。\n付与歌儿勤为祝。", 
    "rhythmic": "小木兰花・木兰花"
  }, 
  {
    "author": "无名氏", 
    "content": "淮海知名，今日刘郎，胜如旧时。\n记当年幕府，从容赞画，云从万骑，电掣千麾。\n威震新塘，气吞涟楚，涤扫妖氛但指期。\n论功处，载骖鸾鹤，衣锦赋荣归。\n九重诏已封泥。\n看稳上青云万丈梯。\n况平生慷慨，闻鸡起舞，中原事业，不付公谁。\n昨夜颁春。\n明朝献岁，且对椒盘奉寿卮。\n功名事，不输前辈，行到凤凰池。", 
    "rhythmic": "沁园春"
  }, 
  {
    "author": "无名氏", 
    "content": "欢盈万屋。\n声杂当庭竹。\n腾宝篆，辉银烛。\n东君将到处，祗隔邮亭宿。\n谁知道，此时诞个人如玉。\n红叶题宫墨。\n流入人间曲。\n天香在，犹芬馥。\n满斟眉寿醑，共劝千龄福。\n情未足，来朝更把酴酥祝。", 
    "rhythmic": "千秋岁"
  }, 
  {
    "author": "无名氏", 
    "content": "父老持杯水。\n叹世间、公论无情，是非易位。\n来饯花封贤令尹，籍籍攀辕耳语。\n留不住、青原抚字。\n蓦地风波平地起，算十常、八九乖人意。\n无处著，不平气。\n浩然一曲歌归去。\n问城郭田园，曾荒尤未。\n亲旧过从同一笑，不羡浮云富贵。\n任造物、小儿厮戏。\n失马安知非是福，况庙庭、侑祀方思魏。\n天定也，诏书至。", 
    "rhythmic": "贺新郎"
  }, 
  {
    "author": "无名氏", 
    "content": "名播乡闾人素许。\n科诏相催，又趁槐花举。\n谈笑挥成金玉句。\n贤书果见登天府。\n阔步青霄今得路。\n脚底生云，拥入蟾宫去。\n好是来年三月暮。\n琼林宴处人争睹。", 
    "rhythmic": "蝶恋花"
  }, 
  {
    "author": "无名氏", 
    "content": "恩袍草色。\n望满目青青，光动阡陌。\n拂拂鞭丝散漫，锦鞯玉勒。\n君王赐与琼林宴，玩丹桂、香浮仙籍。\n舜韶清雅，尧觞泛溢，欢意何极。\n湛露久、需云未饰。\n更星使传呼，天上消息。\n槐幄阴移，上苑淡烟凝碧。\n归来渐近平康路，骤香尘、倒载连璧。\n马蹄轻驶，宫花半，艳欺斜日。", 
    "rhythmic": "桂枝香"
  }, 
  {
    "author": "无名氏", 
    "content": "忆昔钱塘话别，十年社燕秋鸿。\n今朝忽遇暮云东。\n对坐旗亭说梦。\n破帽手遮西日，练衣袖卷寒风。\n芦花江上两衰翁。\n消得几番相送。", 
    "rhythmic": "西江月"
  }, 
  {
    "author": "无名氏", 
    "content": "新竿界断一天游。\n万弩向云头。\n彩羽飞星，红心破日，胜集总名流。", 
    "rhythmic": "少年游"
  }, 
  {
    "author": "无名氏", 
    "content": "谁识飞竿巧艺全。\n儿童群戏艳阳天。\n十分险处却安然。\n海燕舞空萦弱絮，岭猿连臂下层颠。\n算来真个肉飞仙。", 
    "rhythmic": "浣溪沙"
  }, 
  {
    "author": "无名氏", 
    "content": "宝刀迎面摇寒雪。\n琼梳掠鬓横新月。\n红颊驻长春。\n绿鬟轻绾云。\n解飘并括敛。\n到处题名遍。\n飞诏待追还。\n荣居供奉班。", 
    "rhythmic": "菩萨蛮"
  }, 
  {
    "author": "无名氏", 
    "content": "旧日皆春，气象、又重妆束。\n做得新丰酒肆，济康堂局。\n老杜误传人酝酿，许公手种时科目。\n自两公、一去已经年，君今续。\n商家醴，须君曲。\n怀英笼，须君蓄。\n且饶人大卖，呼么喝六。\n佶倬家人三两辈，药王菩萨丹青轴。\n更於中、添得个当炉，十分足。", 
    "rhythmic": "满江红"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "苏子秋七月。\n向凉宵、扁舟与客，共游赤壁。\n清吹徐来波不动，举酒诵诗属客。\n白露与、水光相接。\n万顷茫茫风浩浩，飘飘乎、遗世而独立。\n棹兰桨，沂空阔。\n正襟危坐而言曰。\n客知夫、天地之间，久长无物。\n惟有清风与明月，万古用之不竭。\n寓耳目、为声为色。\n客笑欣然重酌酒，忽盘肴既尽杯狼籍。\n□□□，东方白。", 
    "rhythmic": "贺新郎"
  }, 
  {
    "author": "无名氏", 
    "content": "十月临皋暮。\n客从予、黄泥之坂，凛然霜露。\n相与行歌而言曰，月白风清如许。\n念无酒、归谋诸妇。\n妇曰斗酒藏之已久，可携为、赤壁之游否。\n江水落，出洲渚。\n登龙踞虎幽宫俯。\n啸一声、山鸣谷应，寂寥四顾。\n有鹤东来西去也，梦道士、揖予而语。\n赤壁之游乐乎否，问其名、不答予惊悟。\n开户视，不知处。", 
    "rhythmic": "贺新郎"
  }, 
  {
    "author": "无名氏", 
    "content": "不作三公，归来钓、桐庐江侧。\n刘文叔、眼青不改，故人头白。\n风节傥能关社稷，云台何必图颜色。\n使阿瞒、临死尚称臣，伊谁力。\n登钓石，初相识。\n鱼竿老，羊裘窄。\n除江山风月，更谁消得。\n烟雨一川双桨急，转头不忿青山隔。\n叹鼻端、不省利名醒，京华客。", 
    "rhythmic": "满江红"
  }, 
  {
    "author": "无名氏", 
    "content": "孤馆深沉，晓寒天气。\n解鞍独自阑干倚。\n暗香浮动月黄昏，落梅风送沾衣袂。\n待写红笺，凭谁与寄。\n先教觅取嬉游地。\n到家正是晚春时，小桃花下拼沉醉。", 
    "rhythmic": "踏莎行"
  }, 
  {
    "author": "无名氏", 
    "content": "征鞍不见邯郸路。\n莫便匆匆去，秋风萧条何以度。\n明窗小酌，暗灯清话，最好留连处。\n相逢各自伤迟暮，犹把新诗诵奇句。", 
    "rhythmic": "青玉案"
  }, 
  {
    "author": "无名氏", 
    "content": "法从西清，雅志山东，超然燕怡。\n笑洛城卢老，贫来屋破，花溪杜叟，雨里床移。\n晚乃经营，欢言结架，夭矫晴虹朝已跻。\n开山了，一灯灯相续，第一宗师。\n乘闲小隐幽栖。\n天与人谋应此时。\n算春霆震响，不教龙蛰，甘霖布润，待倩云飞。\n宥密思贤，明谟经远，共指神州克复归。\n归来也，更身名煊赫，锦绣光辉。", 
    "rhythmic": "沁园春"
  }, 
  {
    "author": "无名氏", 
    "content": "蹑足半天下，作意赋归欤。\n燕申经始不日，胸次出规模。\n千古神峰拥护，万古横江缭绕，佳致足方壶。\n一饮一词美，还得似君无。\n十步楼、五步阁，恣安居。\n薰蒸和气，袭人盎盎觉春如。\n况是庄椿不老，那更徐鸡并秀，父子看名俱。\n驷马高车盖，不减汉之于。", 
    "rhythmic": "水调歌头"
  }, 
  {
    "author": "无名氏", 
    "content": "三径当松竹，五亩足烟霞。\n个中卜宅，蓬山佳致足君家。\n前有书江环绕，後有横岗，万象总森罗。\n输奂飞处，此屋岂无华。\n绿窗开，朱户敞，绣帘遮。\n燕闲自适，百篇斗酒是生涯。\n种善善根未绝，延桂桂枝可待，谁子为君夸。\n佳嗣一夔足，荣耀必多嘉。", 
    "rhythmic": "水调歌头"
  }, 
  {
    "author": "无名氏", 
    "content": "帝遣司花女。\n炯琼琚瑶佩，新来满空飞舞。\n飞到水晶宫阙处，还被六丁迎住。\n唤月娣、天孙说与。\n道是云溪新洞府，粲玉虹、拥出神仙宇。\n齐星汉，切云雾。\n朝来细把虹梁举。\n命日兄、催上金鸦，高高腾翥。\n云母卷帘三万数，不碍风斤月斧。\n真个是、去天尺五。", 
    "rhythmic": "金缕衣・贺新郎"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "逋仙千载独知心。\n别无人。\n泪痕深。\n长是自开自落自成阴。\n白石後来疏影句，饶绮丽，总输他、清浅吟。\n伤情。\n伤情。\n角中声。\n夜沉沉。\n更捣砧。\n欲雪未雪、天欲老，云气昏昏。", 
    "rhythmic": "江城梅花引"
  }, 
  {
    "author": "无名氏", 
    "content": "瘦影横斜，断桥路小。\n如今梦断孤山了。\n冷魂趁鹤不归来，荒山没尽深深草。\n月下罗浮，一樽自笑。\n旧枝尚记幽禽抱。\n王令人梦里说相思，被谁惊破霜天晓。", 
    "rhythmic": "踏莎行"
  }, 
  {
    "author": "无名氏", 
    "content": "雪後郊原，烟林静、梅花初拆。\n春初半、犹自探春消息。\n一眼平芜看不尽，夜来小雨催新碧。\n笑去年、携酒折花时，君应识。\n兰舟漾，城南陌。\n云影淡，天容窄。\n绕风漪十顷，遥浮晴色。\n恰似槎头收钓处，坐中仍有江南客。\n试与问、何如两桨下苕溪，吞梦泽。", 
    "rhythmic": "满江红"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "元宵嘉会赏春光。\n盛事当年忆上阳。\n尧颡喜瞻天北极，舜衣深拱殿中央。", 
    "rhythmic": "献仙桃"
  }, 
  {
    "author": "无名氏", 
    "content": "日暖风和春更迟。\n是太平时。\n我从蓬岛整容姿。\n来降贺丹墀。\n幸逢灯夕真佳会，喜近天威。", 
    "rhythmic": "献天寿慢・献天寿"
  }, 
  {
    "author": "无名氏", 
    "content": "阆苑人间虽隔，遥闻圣德弥高。\n西离仙镜下云霄。\n来献千岁灵桃。\n上祝皇龄齐天久，犹舞蹈、贺贺圣朝。", 
    "rhythmic": "献天寿令"
  }, 
  {
    "author": "无名氏", 
    "content": "丽日舒长，正葱葱瑞气，遍满神京。\n九重天上，五云开处，丹楼碧阁峥嵘。\n盛宴初开，锦帐绣幕交横。\n应上元佳节，君臣际会，共乐升平。\n广庭。\n罗绮纷盈。\n动一部、笙歌尽新声。\n蓬莱宫殿神仙景。\n浩荡春光，逦迤王城。", 
    "rhythmic": "金盏子慢・金盏子"
  }, 
  {
    "author": "无名氏", 
    "content": "东风报暖，到头嘉气渐融怡。\n巍峨凤阙，起鳌山万仞，争耸云涯。", 
    "rhythmic": "金盏子令"
  }, 
  {
    "author": "无名氏", 
    "content": "海东今日太平天。\n喜望龙云庆会筵。\n尾扇初开明黼座，画帘高卷罩祥烟。", 
    "rhythmic": "瑞鹧鸪慢・瑞鹧鸪"
  }, 
  {
    "author": "无名氏", 
    "content": "北暴东顽，纳款慕义争来。\n日新君德更明哉。\n歌咏载衢街。\n清宁海宇无馀事，乐与民同燕春台。", 
    "rhythmic": "瑞鹧鸪慢・瑞鹧鸪"
  }, 
  {
    "author": "无名氏", 
    "content": "彤云映彩色相映，御座中、天簇簪缨。\n万花铺锦满高庭。\n庆敞需宴欢声。\n千龄启统乐功成。\n同意贺、元丰擎。", 
    "rhythmic": "寿延长中腔令・寿延长"
  }, 
  {
    "author": "无名氏", 
    "content": "青春玉殿和风细。\n奏箫韶络绎。\n瑞绕行云飘飘曳。\n泛金尊、流霞艳溢。\n瑞日晖晖临丹。\n广布慈德宸遐迩。", 
    "rhythmic": "寿延长破字令"
  }, 
  {
    "author": "无名氏", 
    "content": "碧烟笼晓海波闲。\n江上数峰寒。\n佩环声里，异香飘落人间。\n弭绛节、五云端。\n宛然共指嘉禾瑞，开一笑、破朱颜。", 
    "rhythmic": "步虚子令"
  }, 
  {
    "author": "无名氏", 
    "content": "缥缈三山岛。\n十万岁、方分昏晓。\n春风开遍碧桃花，为东君一笑。\n祥飙暂引香尘到。", 
    "rhythmic": "破字令"
  }, 
  {
    "author": "无名氏", 
    "content": "翠幕华筵，相将正是多欢宴。\n举舞袖、回旋遍。\n罗绮簇宫商，共歌清羡。", 
    "rhythmic": "抛球乐折花令・抛球乐"
  }, 
  {
    "author": "无名氏", 
    "content": "洞天景色常春，嫩红浅白开轻萼。\n琼筵镇起，金炉烟重，香凝锦幄。\n窈窕神仙，妙呈歌舞，攀花相约。\n彩云月转，朱丝网徐在，语笑抛球乐。\n绣袂风翻凤举，转星眸、柳腰柔弱。\n头筹得胜，欢声近地，光容约。", 
    "rhythmic": "抛球乐水龙吟令・抛球乐"
  }, 
  {
    "author": "无名氏", 
    "content": "两行花窍占风流。", 
    "rhythmic": "抛球乐小抛球乐・抛球乐"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "满庭罗绮流粲。\n清朝画楼开宴。\n似初发芙蓉正烂熳。\n金尊莫惜频劝。\n近看柳腰似折。\n更看舞回流雪。", 
    "rhythmic": "清平令破子・清平乐"
  }, 
  {
    "author": "无名氏", 
    "content": "春早皇都冰泮。\n宫沼东风布轻暖。\n梅粉飘香，柳带弄色，瑞霭祥烟凝浅。", 
    "rhythmic": "惜奴娇"
  }, 
  {
    "author": "无名氏", 
    "content": "无算。\n仗委东君遍。\n有风光、占五陵闲散。\n从把千金，五夜继赏，并彻春宵游玩。", 
    "rhythmic": "惜奴娇"
  }, 
  {
    "author": "无名氏", 
    "content": "夸帝里。\n万灵咸集，永卫紫陌青楼，富臻既庶矣。\n四海升平，文武功勋盖世。\n赖圣主，兴贤佐，恁致理。\n气绪凝和，会景新、访雅致。\n列群公锡宴在迩。", 
    "rhythmic": "惜奴娇"
  }, 
  {
    "author": "无名氏", 
    "content": "景云披靡。\n露轻寒若水。\n尽是游人美。\n陌尘润、宝沉递。\n笑指扬鞭，多少高门胜会。", 
    "rhythmic": "惜奴娇"
  }, 
  {
    "author": "无名氏", 
    "content": "盛日凝理。\n羽巢可窥。\n阆苑金关启扉。\n烬连宵、宁防避。\n暗尘随马，明月逐人无际。", 
    "rhythmic": "惜奴娇"
  }, 
  {
    "author": "无名氏", 
    "content": "骋轮纵勒，翠羽花钿比织。\n并雅同陪，共越九衢遍，尽遨逸。", 
    "rhythmic": "惜奴娇"
  }, 
  {
    "author": "无名氏", 
    "content": "莫如胜慨，景压天街际。\n彩鳌举、百仞耸倚。", 
    "rhythmic": "惜奴娇"
  }, 
  {
    "author": "无名氏", 
    "content": "渐灼兰膏，覆满青烟罩地。\n簇宫花、荡纷委。", 
    "rhythmic": "惜奴娇"
  }, 
  {
    "author": "无名氏", 
    "content": "楼起霄宫里。\n五福中天纷绛瑞。\n弦管齐谐，清宛振逸天外。\n万舞低回纷绕，罗纨摇曳。\n顷刻转轮归去，念感激天意。\n幸列熙台，洞天遥遥望圣梓。\n五夕华胥，鱼钥并开十二。\n圣景难逢无比。", 
    "rhythmic": "惜奴娇"
  }, 
  {
    "author": "无名氏", 
    "content": "禁初晴，见万年枝上，工啭莺声。\n藻殿连云，萍曦高照檐楹。\n好是帘开丽景，袅金炉、香暖烟轻。\n传呼道、天跸来临，两行拱引簪缨。\n看看筵敞三清。\n洞宝玉杯中，满酌犀觥。\n烂熳芳葩，斜簪庆快春情。", 
    "rhythmic": "万年欢慢・万年欢"
  }, 
  {
    "author": "无名氏", 
    "content": "当今圣主，理化感四塞，永减狼烟。\n太平朝野无征战，国内晏然。\n风调雨顺歌声喧。", 
    "rhythmic": "万年欢慢・万年欢"
  }, 
  {
    "author": "无名氏", 
    "content": "妁要肢轻婀娜。\n学内样、深深梳果。\n如五凤双鸾相对舞，随腰带、乍游琐。\n莺幕、满头花，见绿杨摸蔌。\n金阶献，一庭细管繁弦里，谁把ㄉ抛过。\n舞鸾双翥，香兽低。\n散瑞景烟微。\n投袂翩翩，趁拍迟迟。\n按曲度瑶池。\n曲遍新声，敛绣衣跪。\n彩袖高捧琼卮。", 
    "rhythmic": "万年欢慢・万年欢"
  }, 
  {
    "author": "无名氏", 
    "content": "血洒霜罗，泪薄艳锦，伊方教我成行。\n渐望断、斜桥暮柳，曲水归云。\n月暗风高露冷，独自才抵孤城。\n江南远，今夜就中，愁损行人。\n愁人。\n旧香遗粉，空淡淡馀暖，隐隐残痕。\n到这里、思量是我，忒无情。", 
    "rhythmic": "忆吹箫慢・凤凰台上忆吹箫"
  }, 
  {
    "author": "无名氏", 
    "content": "雨洗天开，风将云去，极目都无纤翳。\n当遇中秋夜，静月华如水。\n素光晃、金屋楼台，清气彻、玉壶天地。\n此际。\n比无常三五，婵娟特异。\n因念玉人千里。\n待尽把愁肠，分付沉醉。\n只恐难当漏尽，又还经岁。\n最堪恨、独守书帏，空对景、不成欢意。", 
    "rhythmic": "月华清慢・月华清"
  }, 
  {
    "author": "无名氏", 
    "content": "和袖把金鞭，腰如束素。\n骑介驴儿过门去。\n禁街人静，一阵香风满路。\n凤鞋宫样小，弯弯露。\n蓦地被他，回眸一顾。\n便是令人断肠处。\n愿随鞭镫，又被名缰勒住。\n恨身不做个，闲男女。", 
    "rhythmic": "感皇恩令・感皇恩"
  }, 
  {
    "author": "无名氏", 
    "content": "厌厌闷着。\n厌厌闷着。\n奴儿近日听人咬，把初心忘却。\n教人病深谩摧拙。\n凭谁与我分说破，仔细思量怎奈何，见了伏些弱。", 
    "rhythmic": "醉太平"
  }, 
  {
    "author": "无名氏", 
    "content": "喜贺我皇，有感蓬莱，尽降神仙。\n到乘鸾驾鹤御楼前。\n来献长寿仙丹。", 
    "rhythmic": "还宫乐"
  }, 
  {
    "author": "无名氏", 
    "content": "真主玉历成康。\n德睿宁安国中良。\n时和岁丰稔，民阜乐、何情，瑞木呈日五色，月华重有光。\n更羽鹤来仪凤凰。\n万邦乡。\n齐供明皇。\n祝遐龄、圣寿无疆。", 
    "rhythmic": "清平乐"
  }, 
  {
    "author": "无名氏", 
    "content": "斗巧宫妆扫翠眉。\n相唤折花枝。\n晓来深入艳芳里，红香散，露在罗衣。\n盈盈巧笑咏新词。", 
    "rhythmic": "荔子丹"
  }, 
  {
    "author": "无名氏", 
    "content": "玉皇金阙长春，民仰高天欣载。\n年年一度定佳期，风情多感慨。\n绮罗竞交会。\n争折花枝两相对。\n舞袖翩翩歌声妙，掩粉面、斜窥翠黛。\n锦额门开彩架，球儿裳、先秀神仙队。\n融香拂席霓裳动，铿锵环。\n宝座巍巍五云密，欢呼争拜退。\n管弦众作欲归去，愿吾皇、万年恩爱。", 
    "rhythmic": "水龙吟慢・水龙吟"
  }, 
  {
    "author": "无名氏", 
    "content": "皇州春满群芳丽。\n散异香旖旎。\n鳌宫开宴赏佳致。\n举笙歌鼎沸。\n永日迟迟和风媚。\n柳色烟凝翠。", 
    "rhythmic": "太平年慢・太平年"
  }, 
  {
    "author": "无名氏", 
    "content": "驾紫鸾。\n乘风缥缈游仙。\n红霓蘸影，近瑶池、鹤戏芝田。\n临蕙圃、饮琼泉。", 
    "rhythmic": "金殿乐慢"
  }, 
  {
    "author": "无名氏", 
    "content": "开琼筵，庆佳辰。\n彩当中月华明。\n笙歌乐、如梦幻，望丹山彩凤，飞舞邃庭。\n遐艳异、寿杯同斟。\n舞讴歌浃欢声。", 
    "rhythmic": "安平乐・安平乐慢"
  }, 
  {
    "author": "无名氏", 
    "content": "禁鼓初敲，觉六街夜悄，车马人稀。\n暮天澄淡，云收雾卷，亭亭皎月如。\n冰轮碾出遥空，无私照临千里。\n最堪怜、有情风，送得丹桂香微。\n唯愿素魄长圆，把流霞对饮，满泛觥卮。\n醉凭栏处、赏玩不忍，辜却好景良时。", 
    "rhythmic": "爱月夜眠迟慢"
  }, 
  {
    "author": "无名氏", 
    "content": "向春来，睹林园，绣出满槛鲜萼。\n流莺海棠枝上弄舌，紫燕飞绕池阁。\n三眠细柳，垂万条、罗带柔弱。\n为思量，昨夜去看花，犹自斑驳。\n须拌尽日樽前，当媚景良辰，且恁欢谑。\n更阑夜深秉烛，对花酌、莫辜轻喏。", 
    "rhythmic": "惜花春起早慢"
  }, 
  {
    "author": "无名氏", 
    "content": "想风流态，种种般般媚。\n恨别离时大容易。\n香笺欲写相思意。\n相思泪滴香笺字。\n画堂深，银烛暗，重门闭。\n似当日、欢娱何日遂。\n愿早早相逢重设誓。\n美景良辰莫轻拌，鸳鸯帐里鸳鸯被。\n鸳鸯枕上鸳鸯睡。\n似恁地，长恁地，千秋岁。", 
    "rhythmic": "千秋岁令・千秋岁引"
  }, 
  {
    "author": "无名氏", 
    "content": "爱鬓云长，惜眉山，寻乍相见，一时眠起。\n为伊尚验，未欲将言相戏。\n早樽前、会人深意。\n霎时间阻，眼儿早巴巴地。\n便也解、封题相寄。", 
    "rhythmic": "风中柳令・谢池春"
  }, 
  {
    "author": "无名氏", 
    "content": "春日迟迟。\n称游人、尽日赏燕芳菲。\n新荷泛水，渐入夏景云奇。\n炎光易息，又早是、零落风西。\n白露点，黄金菊蕊，朝云暮雪霏霏。\n光阴迅速如飞。\n邀酒朋共欢，且恁开眉。\n清歌妙舞，更兼玉管瑶篪。", 
    "rhythmic": "汉宫春慢・汉宫春"
  }, 
  {
    "author": "无名氏", 
    "content": "暑逼芳襟，甚全无因依，便教人恶。\n赖有枕溪百尺，朱楼映日，数重香箔。\n驮冰围定犹嫌暖，红日绽、雨收残脚。\n漫试取，红绡弄雪，碎琼推削。\n妆罢低云未。\n叶叶地仙衣，剪轻裁薄。\n汗洒泪珠，急捧金盘，向前颗颗盛却。", 
    "rhythmic": "花心动慢・花心动"
  }, 
  {
    "author": "无名氏", 
    "content": "瑞景光融。\n换中天霁烟、佳气葱葱。\n皇居崇壮丽，金碧辉空。\n彤霄外、瑶殿深处，帘卷花影重重。\n迎步辇、几簇真仙，贺庆寿新宫。\n方逢。\n圣主飞龙。\n正休盛大宁，朝野欢同。\n何妨宴赏，奉宸意慈容。", 
    "rhythmic": "行香子慢"
  }, 
  {
    "author": "无名氏", 
    "content": "宴阙倚栏郊外，乍别芳姿，醉登长陌。\n渐觉联绵离绪，淡薄秋色。\n宝马频嘶，寒蝉晚、正伤行客。\n念少年踪迹。\n风流声价，泪珠偷滴。\n从前与、酒朋花侣，镇赏画楼瑶席。\n今夜里、清风明月，水村山驿。\n往事悠悠似梦，新愁苒苒如织。", 
    "rhythmic": "雨中花慢"
  }, 
  {
    "author": "无名氏", 
    "content": "神州丽景春先到。\n看看是、韶光早。\n园林深处东风过，红杏里、莺声好。\n漠漠青烟远远道。", 
    "rhythmic": "迎春乐令・迎春乐"
  }, 
  {
    "author": "无名氏", 
    "content": "烟笼细柳，映粉墙、垂丝轻袅。\n正岁稍暖律风和，装点後苑台沼。\n见乍开、桃若燕脂染，便须信、江南春早。\n又数枝、零乱残花，飘满地、未曾扫。\n幸到此、芳菲时渐好。\n恨间阻、佳期尚杳。\n听几声、云里悲鸿，动感怨愁多少。\n谩送目、层阁天涯远，甚无人、音书来到。\n又只恐、别有深情，盟言忘了。", 
    "rhythmic": "西江月慢"
  }, 
  {
    "author": "无名氏", 
    "content": "", 
    "rhythmic": "游月宫令"
  }, 
  {
    "author": "无名氏", 
    "content": "暖风迟日，正韶阳时节，淑景明媚。\n一霎雨打红桃，花落满地。\n□闺独坐帘高卷，困春容、懒临香砌。\n自从檀郎，金门献赋，不绝朱翠。\n闻上国、才有书回，应贤良明庭，已擢高第。\n拆破香笺，离恨却成新喜。\n早教宴罢琼林苑，愿归来、永同连理。\n这回良夜，从他桂枝，香惹鸳被。", 
    "rhythmic": "桂枝香慢・桂枝香"
  }, 
  {
    "author": "无名氏", 
    "content": "莫惜金缕衣。\n劝君惜、少年时。\n花开堪折直须折，莫待折空枝。\n一朝杜宇才鸣後，便从此、歇芳菲。", 
    "rhythmic": "庆金枝令・庆金枝"
  }, 
  {
    "author": "无名氏", 
    "content": "一抹弦器，初宴画堂，琵琶人把当头。\n髻云腰素，仍占绝风流。\n轻拢慢拈，生情艳态，翠眉黛颦，无愁谩似愁。\n变新声曲，自成获索，共听一奏梁州。\n弹到遍急敲颖，分明似语，争知指面纤柔。\n坐中无语，惟断续金虬。", 
    "rhythmic": "百宝妆・新雁过妆楼"
  }, 
  {
    "author": "无名氏", 
    "content": "未央宫阙丹霞住。\n十二玉楼挥锦绣。\n云开雉扇卷珠帘，烟粉龙香添瑞兽。\n瑶觞一举箫韶奏。", 
    "rhythmic": "满朝欢令"
  }, 
  {
    "author": "无名氏", 
    "content": "寿星明久。\n寿曲高歌沉醉後。\n寿烛荧煌。\n手把金炉，燃一寿香。\n满斟寿酒。\n我意殷勤来祝寿。", 
    "rhythmic": "天下乐令・减字木兰花"
  }, 
  {
    "author": "无名氏", 
    "content": "罗帐半垂门半开。\n残灯孤月照窗台。\n北斗渐移天欲曙、漏更催。", 
    "rhythmic": "感恩多令・山花子"
  }, 
  {
    "author": "无名氏", 
    "content": "脸儿端正。\n心儿峭俊。\n眉儿长、眼儿入鬓。\n鼻儿隆隆，口儿小、舌儿香软。\n耳垛儿、就中红润。\n项如琼玉，发如云鬓。\n眉如削、手如春笋。\n奶儿甘甜，腰儿细、脚儿去紧。\n那些儿、更休要问。", 
    "rhythmic": "解佩令"
  }, 
  {
    "author": "无名氏", 
    "content": "道过江南，泥墙粉壁，石具在前。\n述某州某县，某乡某里，住何人地，佃何人田。\n气象萧条，生灵憔悴，经略从来未必然。\n惟何甚，为官为已，不把人怜。\n思量几许山川。\n况土地分张又百年。\n正西蜀岩，云迷鸟道，两淮清野，日警狼烟。\n宰相弄权，奸人罔上，谁念干戈未息肩。\n掌大地，何须经理，万取千焉。", 
    "rhythmic": "沁园春"
  }, 
  {
    "author": "无名氏", 
    "content": "天上谪星班。\n青牛初度关。\n幻出蓬莱新院宇，花外竹，竹边山。\n轩冕傥来闲。\n人生闲最难。", 
    "rhythmic": "糖多令・唐多令"
  }, 
  {
    "author": "无名氏", 
    "content": "去年秋。\n今年秋。\n湖上人家乐复忧。\n西湖依旧流。\n吴循州。\n贾循州。\n十五年前一转头。\n人生放下休。", 
    "rhythmic": "长相思"
  }, 
  {
    "author": "无名氏", 
    "content": "掩琵琶，临别语，把酒泪如洗。\n似恁春时，仓卒去何意。\n牡丹恰则开园，荼シ厮句，便下得、一帆千里。\n好无谓。\n复道明日行呵，如何恋得你。\n一叶船儿，休要更沉醉。\n後梅子青时，杨花飞絮，侧耳听，喜鹊□哩。", 
    "rhythmic": "祝英台近"
  }, 
  {
    "author": "无名氏", 
    "content": "横吹声沉，倚危楼红日，江转天斜。\n黄尘边火洞，何处吾家。\n胎禽怨夜，半乘风、玄露丹霞。\n先生笑，飞空一剑，东风犹自天涯。\n情知道山中好，早翠嚣含隐，瑶草新芽。\n青溪故人信断，梦逐飙车。", 
    "rhythmic": "汉宫春"
  }, 
  {
    "author": "无名氏", 
    "content": "握虎符，持玉节，佩金鱼。\n三十正当方面，此事世间无。\n寄语东淮父老，夺我诗书元帅，於汝抑安乎。\n早早归廊庙，天下尽欢娱。", 
    "rhythmic": "水调歌头"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "烟漠漠。\n水天摇荡蓬莱阁。\n蓬莱阁，朱甍碧瓦，半浸寥廓。\n三山谩有长生药。\n茫茫云海风涛恶。\n风涛恶。\n仙槎不见，暮沙潮落。", 
    "rhythmic": "忆秦娥"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "舞台歌院。\n雨後西风寒翦翦。\n翠掩屏风。\n花与残霞一样红。\n宫隐绣。\n香软巧随莲步绉。\n不怕露寒。\n日日拼教醉画栏。", 
    "rhythmic": "减字木兰花"
  }, 
  {
    "author": "无名氏", 
    "content": "秋深犹带秋初热。\n未放秋香发。\n爱他楼下木芙蓉。\n妆罢三千美女、出唐宫。\n西湖虽小风光胜。\n分得钱塘景。\n这些林木这些山。\n恰似三贤堂後、凭阑干。", 
    "rhythmic": "虞美人"
  }, 
  {
    "author": "无名氏", 
    "content": "晓来雨过，见三点两点，催花开却。\n满目园林如锦绣，低亚阑干西角。\n魏紫风流，姚黄妖艳，桃李皆粗俗。\n金刀翦下，燕鸳窥妒惊愕。\n雅称似玉人人，淡妆才罢，粉衬胭脂薄。\n蝉翼轻笼云鬓巧，斜插一枝红萼。\n睡足杨妃，醉沉西子，娇困铅华落。\n多情风蝶，晚来犹更随著。", 
    "rhythmic": "念奴娇"
  }, 
  {
    "author": "无名氏", 
    "content": "左右字，从古不曾闻。\n未必书生能点墨，安知荫子不能文。\n尔汝今朝。\n除去了，多谢圣明恩。", 
    "rhythmic": "望江南・忆江南"
  }, 
  {
    "author": "无名氏", 
    "content": "与君同是饱齑盐。\n先达後何淹。\n任玉东西醉倒，明朝病酒厌厌。", 
    "rhythmic": "朝中措"
  }, 
  {
    "author": "无名氏", 
    "content": "花蹊侧。\n秦楼夜访金钗客。\n金钗客。\n江梅风韵，野棠颜色。\n尊前醉倒君休惜。\n不成去後空相忆。\n空相忆。\n山长水远，几时来得。", 
    "rhythmic": "忆秦娥"
  }, 
  {
    "author": "无名氏", 
    "content": "", 
    "rhythmic": "失调名"
  }, 
  {
    "author": "无名氏", 
    "content": "禁鼓初传时下打。\n虚过清风明月夜。\n眼如鱼目几曾乾，心似酒旗终日挂。\n银汉低垂星斗斜。", 
    "rhythmic": "倚西楼"
  }, 
  {
    "author": "无名氏", 
    "content": "云鬓乱，晚妆残。\n带恨眉儿远岫攒。\n斜托香腮春笋懒，为谁和泪倚阑干。", 
    "rhythmic": "捣练子"
  }, 
  {
    "author": "无名氏", 
    "content": "花满枝。\n柳满枝。\n眼底春光似旧时。\n燕归人未归。\n泪沾衣。\n酒沾衣。\n烦恼长多欢事稀。\n此情风月知。", 
    "rhythmic": "长相思"
  }, 
  {
    "author": "无名氏", 
    "content": "都无一点残红。\n夜来风。\n底事东君归去、太匆匆。\n桃花醉。\n梨花泪。", 
    "rhythmic": "乌夜啼"
  }, 
  {
    "author": "无名氏", 
    "content": "一弯月挂危楼。\n似藏钩。\n醉里不知黄叶、报新秋。\n征鸿断。\n归云乱。", 
    "rhythmic": "乌夜啼"
  }, 
  {
    "author": "无名氏", 
    "content": "林下路，水边亭。\n凉吹水面散馀酲。\n小藤床、随意横。\n暗记得、旧时经。\n翠荷闹雨做秋声。\n恁时节、不怕听。", 
    "rhythmic": "捣练子"
  }, 
  {
    "author": "无名氏", 
    "content": "闲倚曲屏风，试写相思字。\n不道极多情，却是浑无思。\n笑近短墙阴，抛个青梅子。\n苔上印钩弯，邂逅难忘此。", 
    "rhythmic": "生查子"
  }, 
  {
    "author": "无名氏", 
    "content": "雪满长安酒价高。\n度寒宵。\n身轻不要袍。\n醉红娇。\n花月暗成离别恨，梦无。\n起来春信惹梅梢。\n又魂消。", 
    "rhythmic": "贺圣朝影・添声杨柳枝"
  }, 
  {
    "author": "无名氏", 
    "content": "花满名园酒满觞。\n且开笑口对芳。", 
    "rhythmic": "莫思归・抛球乐"
  }, 
  {
    "author": "无名氏", 
    "content": "蹴罢秋千，起来慵整纤纤手。\n露浓花瘦。\n薄汗轻衣透。\n见客入来，袜金钗溜。\n和羞走。\n倚门回首。\n却把青梅嗅。", 
    "rhythmic": "点绛唇"
  }, 
  {
    "author": "无名氏", 
    "content": "春融酒困。\n一寸横波千里恨。\n著处芳菲。\n蝶与莺情醉自迷。\n云妥翠。\n冷落金屏山十二。\n低抱琵琶。\n月向黄昏日又斜。", 
    "rhythmic": "减字木兰花"
  }, 
  {
    "author": "无名氏", 
    "content": "昔年曾伴花前醉。\n今年空洒花前泪。\n花有再荣时。\n人无重见期。\n故人情义重。\n不忍营新宠。\n日月有盈亏。\n妾心无改移。", 
    "rhythmic": "菩萨蛮"
  }, 
  {
    "author": "无名氏", 
    "content": "山无数。\n遮断故人何处。\n见说阑舟独系住。\n溪边红叶树。\n忆著前时欢遇。\n惹起今番愁绪。\n怎得西风吹泪去。\n阳台为暮雨。", 
    "rhythmic": "谒金门"
  }, 
  {
    "author": "无名氏", 
    "content": "解语花，断肠草。\n谙尽风流烦恼。\n欢会少，别离多。\n此情无奈何。\n帐前灯，窗间月。\n记得那□时节。\n绣被剩，画屏空。\n如今在梦中。", 
    "rhythmic": "更漏子"
  }, 
  {
    "author": "无名氏", 
    "content": "柳烟浓，梅雨润。\n芳草绵绵离恨。\n花坞风来几阵。\n罗袖沾春粉。\n独上小楼迷远近。\n不见浣溪人信。", 
    "rhythmic": "镜中人・相思引"
  }, 
  {
    "author": "无名氏", 
    "content": "惨云愁雾罩江天。\n呵手卷帘看。\n蒙茸柳絮，万千蝴蝶，飞过危栏。\n後庭一树瑶华缀，零乱暗香残。\n今番桂影，也应寒重，不放新弯。", 
    "rhythmic": "眼儿媚"
  }, 
  {
    "author": "无名氏", 
    "content": "忆从溪上得相逢。\n樽酒两心同。\n梅缄香雪，竹摇寒月，柳探春风。\n而今总是消魂处，冷落半床空。\n梦迷狂蝶，喜占乾鹊，愁望飞鸿。", 
    "rhythmic": "眼儿媚"
  }, 
  {
    "author": "无名氏", 
    "content": "平生几度怨长亭。\n不似这番深。\n霜收水瘦，风流帆饱，怎忍轻分。\n栏干倚遍慵归去，独自个黄昏。\n荷横钗股，柳垂裙带，总是销魂。", 
    "rhythmic": "眼儿媚"
  }, 
  {
    "author": "无名氏", 
    "content": "水漫汀洲新绿，云开崦嶂微青。\n残红不见成阴後，寂无声。", 
    "rhythmic": "乌夜啼"
  }, 
  {
    "author": "无名氏", 
    "content": "绞绡雾，没多重数，紧拟偷怜。\n孜孜觑着，算前生、只结得眼因缘。", 
    "rhythmic": "与团圆・喜团圆"
  }, 
  {
    "author": "无名氏", 
    "content": "雨馀天色渐寒渗。\n海棠绽、胭脂如锦。\n告你休看书，共我花前饮。\n皓月穿帘未成寝。", 
    "rhythmic": "花前饮"
  }, 
  {
    "author": "无名氏", 
    "content": "渐觉一日，浓如一日，不比寻常。\n若知人、未伊瘦损，成病又何妨。", 
    "rhythmic": "转调贺圣朝・贺圣朝"
  }, 
  {
    "author": "无名氏", 
    "content": "昨夜轺车宿处，乱山深锁邮亭。\n烟溪霜叶颤秋声。\n不管愁人不听。\n枕冷安排难稳，衾寒重叠犹轻。\n凭谁说与那人人。\n报道衾寒枕冷。", 
    "rhythmic": "西江月"
  }, 
  {
    "author": "无名氏", 
    "content": "这痴呆，休恁泪涟涟。\n他是霸陵桥畔柳，千人攀了到君攀。\n刚甚别离难。\n荷上露，莫把作珠穿。", 
    "rhythmic": "望江南・忆江南"
  }, 
  {
    "author": "无名氏", 
    "content": "紫陌朱轮去似流。\n丁香初结小银钩。\n凭阑试问秦楼路，瞥见纤纤十指柔。\n金约腕，玉搔头。\n尽教人看却佯羞。\n欲题红叶无流水，别是桃源一段愁。", 
    "rhythmic": "鹧鸪天"
  }, 
  {
    "author": "无名氏", 
    "content": "镇日无心扫黛眉。\n临行愁见理征衣。\n樽前只恐伤郎意，阁泪汪汪不敢垂。\n停宝马，捧瑶卮。\n相斟相劝忍分离。\n不如饮待奴先醉，图得不知郎去时。", 
    "rhythmic": "鹧鸪天"
  }, 
  {
    "author": "无名氏", 
    "content": "元是竹林旧伴侣。\n去人日、偶相遇。\n笑卢同、狂怪尝茶，问子建、诗成几步。", 
    "rhythmic": "遍地花"
  }, 
  {
    "author": "无名氏", 
    "content": "富春坊，好景致。\n两岸尽是、歌姬舞妓。\n引调得、上界神仙，把凡心都起。\n内有丙丁并壬癸。", 
    "rhythmic": "红窗迥"
  }, 
  {
    "author": "无名氏", 
    "content": "络纬声残织翠丝。\n金风剪不断、雁来时。\n梦回缄泪寄征衣。\n寒到早，应怪寄衣迟。\n心事有谁知。\n黄昏常立尽、暗萤飞。", 
    "rhythmic": "小重山"
  }, 
  {
    "author": "无名氏", 
    "content": "风摇荡，雨茸。\n翠条柔弱花头重。\n春衫窄。\n香肌湿。\n记得年时，共伊曾摘。\n都如梦。\n何曾共。\n可怜孤似钗头凤。\n关山隔。", 
    "rhythmic": "撷芳词"
  }, 
  {
    "author": "无名氏", 
    "content": "烟姿媚，冰容薄。\n芳蕖嫩、隐映新萍池阁。\n撷英人去後，清香微绽，透真珠帘幕。", 
    "rhythmic": "拨棹子"
  }, 
  {
    "author": "无名氏", 
    "content": "向神前发愿，烧香做咒。\n断了去、娼家吃酒。\n果子钱早是遭他毒手。\n更一个、瓶儿渗漏。\n才斟两盏三盏，早斟不勾。\n又添和、薄漓半斗。", 
    "rhythmic": "香山会"
  }, 
  {
    "author": "无名氏", 
    "content": "急雨惊秋晓。\n今岁较、秋风早。\n一觞一咏，更须莫负、晚风残照。\n可惜莲花已谢，莲房尚小。\n汀苹岸草。\n怎称得、人情好。", 
    "rhythmic": "品令"
  }, 
  {
    "author": "无名氏", 
    "content": "霜风渐紧寒侵被。\n听孤雁、声嘹唳。\n一声声送一声悲，云淡碧天如水。\n披衣起。\n告雁儿略住，听我些儿事。\n塔儿南畔城儿里。\n第三个、桥儿外。\n濒河西岸小红楼，门外梧桐雕砌。\n请教且与，低声飞过，那里有、人人无寐。", 
    "rhythmic": "御街行"
  }, 
  {
    "author": "无名氏", 
    "content": "看尽千花，爱寒梅暗与、雪期霜约。\n雅态香肌，迥有天然淡泊。\n五侯园囿姿游乐。\n凭阑处、重开绣幕。\n秦娥妆罢，遥相纵，艳过京洛。\n天涯再见素萼。\n似凝然向人，玉容寂寞。\n江上飘零，怎把芳心付托。\n那堪风雨夜来恶。", 
    "rhythmic": "惜寒梅"
  }, 
  {
    "author": "无名氏", 
    "content": "渭城朝雨，一霎轻尘。\n更洒遍、客舍青青。\n弄柔凝、千缕柳色新。\n更洒遍，客舍青青，千缕柳色新。\n休烦恼。\n劝君更尽一杯酒，人生会少。\n自古富贵功名有定分。\n莫遣容仪瘦损。", 
    "rhythmic": "古阳关・阳关引"
  }, 
  {
    "author": "无名氏", 
    "content": "孤衾不暖，静闻银漏，枕难稳。\n细想多情，多才多貌，总是多愁本。\n而今幽会难成，佳期顿阻，只恁萦方寸。\n知他莫是，今生共伊，此欢无分。\n寻思断肠肠断，珠泪了，依前重。\n终待临岐，分明说与，我这厌厌闷。\n得伊知後，教人成病。\n万种断也无限。\n只恐他、恁不分晓，谩劳瘦损。", 
    "rhythmic": "永遇乐"
  }, 
  {
    "author": "无名氏", 
    "content": "断云漏日，青阳布，渐入融和天气。\n糁缀夭桃，金绽垂杨，妆点亭台佳致。\n晓露染、风裁雨晕，是牡丹、偏称化工美。\n向此际会，未教一萼，红开鲜蕊。\n迤逦。\n渐成春意。\n放秀色妖艳，天真难比。\n粉惹蝶翅，香上蜂须，忍把芳心萦碎。", 
    "rhythmic": "一萼红"
  }, 
  {
    "author": "无名氏", 
    "content": "故宫秋晚馀芳尽，轻阴闲淡池阁。\n凤泥银暗玳纹花，卷断肠帘幕。\n渐砌菊、遗金谢却，芙蓉才共清霜约。\n半弄蕊、冰绡波浅，拂胭脂、翠琼连并雕萼。\n应是曾倚东君，纵艳姿轻盈，映损丹杏红药。\n旋成深妒，判与西风，任从开落。\n况衰晚、渊明意薄。", 
    "rhythmic": "霜叶飞"
  }, 
  {
    "author": "无名氏", 
    "content": "悄无人，宿雨厌厌，空庭乍歇。\n听檐前、铁马戛叮当，敲破梦魂残结。\n丁年事，天涯恨，又早在心头咽。\n谁怜我、绮帘前，镇日鞋儿双跌。", 
    "rhythmic": "檐前铁"
  }, 
  {
    "author": "无名氏", 
    "content": "酒入愁肠，谁信道、都做泪珠儿滴。", 
    "rhythmic": "娇木笪・木笪"
  }, 
  {
    "author": "无名氏", 
    "content": "", 
    "rhythmic": "小品"
  }, 
  {
    "author": "无名氏", 
    "content": "", 
    "rhythmic": "小品"
  }, 
  {
    "author": "无名氏", 
    "content": "全似丹青染成。\n更将何物斗轻盈。\n雪因舞态羞频下，云为歌声不忍行。\n螺髻小，凤鞋轻。\n天边斗柄又斜横。\n水晶庭柱琉璃帐，客去同谁看月明。", 
    "rhythmic": "鹧鸪天"
  }, 
  {
    "author": "无名氏", 
    "content": "沙堤露近，喜五年相遇，朱颜依旧。\n尽道名世半千，公望三九。\n是今日、富民侯。\n早生聚、考堂户口。\n谁欤兼致，文章燕许，歌辞苏柳。\n更饶万卷图书，把藤笈芸编，遍题青镂。\n一经传得，旧事韦平先後。\n试衮衮、数英游。", 
    "rhythmic": "甘露滴乔松"
  }, 
  {
    "author": "无名氏", 
    "content": "雪共梅花，念动是、经年离拆。\n重会面、玉肌真态，一般标格。\n谁道无情应也妒，暗香埋没教谁识。\n却随风、偷入傍妆台，萦帘额。\n惊醉眼，朱成碧。\n随冷暖，分青白。\n叹朱弦冻折，高山音息。\n怅望关河无驿使，剡溪兴尽成陈迹。\n见似枝而喜对杨花，须相忆。", 
    "rhythmic": "满江红"
  }, 
  {
    "author": "无名氏", 
    "content": "天工谬巧，恁平地、推出岩壁。\n虎跃龙骧飞凤翥，疑道补天馀石。\n洞壑穿云，来今往古，知是谁开辟。\n千年兰若，林峦隐映金碧。\n我兴邱壑尤长，来此境，惯蹑登山屐。\n适意人生随处好，何必岘南阳峄。\n谢傅东山，裴公绿野，俯仰俱陈迹。\n何如轻举，廓寥云外横笛。", 
    "rhythmic": "念奴娇"
  }, 
  {
    "author": "梁意娘", 
    "content": "春宵短。\n香闺寂寞愁无限。\n愁无限。\n一声窗外，晓莺新啭。\n起来无语成娇懒。\n柔肠易断人难见。", 
    "rhythmic": "秦楼月・忆秦娥"
  }, 
  {
    "author": "梁意娘", 
    "content": "满地落花铺绣。\n春色著人如酒。\n晓莺窗外啼杨柳。\n愁不奈、两眉频皱。\n关山杳。\n音尘悄。\n那堪是、昔年时候。", 
    "rhythmic": "茶瓶儿"
  }, 
  {
    "author": "越娘", 
    "content": "一自东君去後，几多恩爱暌离。\n频凝泪眼望乡畿。\n客路迢迢千里。\n顾我风情不薄，与君驿邸相随。\n参军虽死不须悲。\n幸有连枝同气。", 
    "rhythmic": "西江月"
  }, 
  {
    "author": "张师师", 
    "content": "一种何其轻薄，三眠情意偏多。\n飞花舞絮弄春和。\n全没些儿定个。\n踪迹岂容收拾，风流无处消磨。\n依依接取手亲。\n永结同心向我。", 
    "rhythmic": "西江月"
  }, 
  {
    "author": "钱安安", 
    "content": "谁道词高和寡，须知会少离多。\n三家本作一家和。\n更莫容他别个。\n且恁眼前同乐，休将饮里相磨。\n酒肠不奈苦揉。\n我醉无多酌我。", 
    "rhythmic": "西江月"
  }, 
  {
    "author": "张商英", 
    "content": "向晚出京关。\n细雨微风拂面寒。\n杨柳堤边青草岸，堪观。\n只在人心咫尺间。\n酒饮盏须乾。\n莫道浮生似等闲。\n用则逆理天下事，何难。\n不用云中别有山。", 
    "rhythmic": "南乡子"
  }, 
  {
    "author": "张商英", 
    "content": "瓦钵与磁瓯。\n闲伴白云醉後休。\n得失事常贫也乐，无忧。\n运去英雄不自由。\n彭越与韩侯。\n盖世功名一土丘。\n名利有饵鱼吞饵，轮收。\n得脱那能更上钩。", 
    "rhythmic": "南乡子"
  }, 
  {
    "author": "徐都尉", 
    "content": "小苑藏春，信道游人未见。\n花脸嫩、柳腰娇软。\n停觞缓引，正夕阳将晚。\n莺误入，蹴损海棠花片。\n只怅春心，当时露见，小楼外、曾劳目断。\n灯前料想。", 
    "rhythmic": "人娇"
  }, 
  {
    "author": "崔木", 
    "content": "蹇驴缓跨，迢递至京城。\n当此际，正芳春。\n芹泥融暖飞雏燕，柳条摇曳韵鹂庚。\n更那堪，迟日暖，晓风轻。\n算费尽、主人歌与酒，更费尽、青楼与筝。\n多少事，绊牵情。", 
    "rhythmic": "最高楼"
  }, 
  {
    "author": "崔木", 
    "content": "春来秋往何时了。\n心事知多少。\n深深庭院悄无人。\n独自行来独坐、若为情。\n双旌声势虽云贵。\n终是谁存济。\n今宵已幸得人言。\n拟待劳烦神女、下巫山。", 
    "rhythmic": "虞美人"
  }, 
  {
    "author": "黄舜英", 
    "content": "一从骨肉相抛了。\n受了多多少。\n溪山风月属何人。\n到此思量、因甚不关情。\n而今虽道王孙贵。\n有事凭谁济。\n自从今夜得媒言。\n相见佳期无谓、隔关山。", 
    "rhythmic": "虞美人"
  }, 
  {
    "author": "贾奕", 
    "content": "闲步小楼前。\n见个佳人貌类仙。\n暗想圣情浑似梦，追欢。\n执手兰房恣意怜。\n一夜说盟言。\n满掬沉檀喷瑞烟。\n报道早朝归去晚，回銮。\n留下鲛绡当宿钱。", 
    "rhythmic": "南乡子"
  }, 
  {
    "author": "窃杯女子", 
    "content": "灯火楼台处处新。\n笑携郎手御街行。\n回头忽听传呼急，不觉鸳鸯两处分。\n天表近，帝恩荣。\n琼浆饮罢脸生春。\n归来恐被儿夫怪，愿赐金杯作证明。", 
    "rhythmic": "鹧鸪天"
  }, 
  {
    "author": "窃杯女子", 
    "content": "桂魄澄辉，禁城内、万盏花灯罗列。\n无限佳人穿绣径，几多妖艳奇绝。\n凤烛交光，银灯相射，奏箫韶初歇。\n鸣鞘响处，万民瞻仰宫阙。\n妾自闺门给假，与夫携手，共赏元宵节。\n误到玉皇金殿砌，赐酒金杯满设。\n量窄从来，红凝粉面，尊见无凭说。\n假王金盏，免公婆责罚臣妾。", 
    "rhythmic": "念奴娇"
  }, 
  {
    "author": "刘", 
    "content": "竹引牵牛花满街。\n疏篱茅舍月光筛。\n琉璃盏内茅柴酒，白玉盘中簇豆梅。\n休懊恼，且开怀。\n平生赢得笑颜开。\n三千里地无知己，十万军中挂印来。", 
    "rhythmic": "鹧鸪天"
  }, 
  {
    "author": "陈义", 
    "content": "平生只被今朝误。\n今朝却把平生补。\n重午一年期。\n斋僧只待时。\n主人恩义重。\n两载蒙恩宠。\n清净得为僧。\n幽闲度此生。", 
    "rhythmic": "菩萨蛮"
  }, 
  {
    "author": "陈义", 
    "content": "包中香黍分边角。\n彩丝剪就交绒索。\n樽俎泛菖蒲。\n年年五月初。\n主人恩义重。\n对景承欢宠。\n何日玩山家。\n葵蒿三四花。", 
    "rhythmic": "菩萨蛮"
  }, 
  {
    "author": "净端", 
    "content": "遇荒年，每常见。\n就中今年，洪水皆淹遍。\n父母分离无可恋。\n幸望豪民，救取庄家汉。\n最堪伤，何忍见。\n古寺禅林，翻作悲田院。\n日夜烧香频□□，祷告皇天，救护开方便。", 
    "rhythmic": "苏幕遮"
  }, 
  {
    "author": "善珍", 
    "content": "相对两衰翁。\n身似枯蓬。\n分飞吹聚谢天风。\n零落交游无一个，五十年中。\n生客语藏锋。\n不答阳聋。\n心期难话与儿童。\n共结庵招猿鹤侣，烟锁云封。", 
    "rhythmic": "浪淘沙"
  }, 
  {
    "author": "善珍", 
    "content": "七十二年翁。\n曾客吴中。\n清游占断水晶宫。\n几度藕花归棹晚，月渚烟钟。\n追记已陈踪。\n回首空。\n恁高荒草夕阳同。\n欲问谢公歌舞地，落叶鸣蛩。", 
    "rhythmic": "浪淘沙"
  }, 
  {
    "author": "善珍", 
    "content": "寸阴堪惜。\n趁身强健去，结茅苍壁。\n错料事、临老方知，国师与高僧，二途俱失。\n识字吟诗，数不得、死生何益。\n看寒山着语，李杜也输，莫道元白。\n千年过如瞬息。\n共飞鸿缥缈，沉没空碧。\n问懒瓒、因甚遭逢，芋魁亦联翩，著名金石。", 
    "rhythmic": "望梅词・望梅"
  }, 
  {
    "author": "李彭", 
    "content": "南院嫡孙唯此个。\n西河狮子当门坐。\n绢扇清凉随手簸。", 
    "rhythmic": "渔歌・渔父"
  }, 
  {
    "author": "李彭", 
    "content": "掌握千差都照破。\n石霜这汉难关锁。\n水出高源酬佛陀。", 
    "rhythmic": "渔歌・渔父"
  }, 
  {
    "author": "李彭", 
    "content": "孤硬云峰无计较。\n大愚滩上曾垂钓。\n佛法何曾愁烂了。", 
    "rhythmic": "渔歌・渔父"
  }, 
  {
    "author": "李彭", 
    "content": "万古黄龙真夭矫。\n斩新勘破台山媪。\n佛手驴蹄人不晓。", 
    "rhythmic": "渔歌・渔父"
  }, 
  {
    "author": "李彭", 
    "content": "宝觉禅河波浩浩。\n五湖衲子来求宝。\n忽坚拳头宜速道。", 
    "rhythmic": "渔歌・渔父"
  }, 
  {
    "author": "李彭", 
    "content": "贬剥诸方真净老。\n顶门眼正形枯槁。\n一点深藏人莫造。", 
    "rhythmic": "渔歌・渔父"
  }, 
  {
    "author": "李彭", 
    "content": "积翠十年丹风穴。\n当时亲得黄龙钵。\n掣电之机难把撮。", 
    "rhythmic": "渔歌・渔父"
  }, 
  {
    "author": "李彭", 
    "content": "骂佛骂人新孟八。\n是非窟里和身拶。\n不惜眉毛言便发。", 
    "rhythmic": "渔歌・渔父"
  }, 
  {
    "author": "李彭", 
    "content": "绝唱灵源求和寡。\n先牛寻得西家马。\n顾陆笔端难拟画。", 
    "rhythmic": "渔歌・渔父"
  }, 
  {
    "author": "李彭", 
    "content": "选佛堂中川苴。\n衲僧卑孔头垂下。\n独秀握来无一把。", 
    "rhythmic": "渔歌・渔父"
  }, 
  {
    "author": "无际道人", 
    "content": "七坐道场三奉诏。\n空花水月何时了。\n小玉声中曾悟道。\n真堪笑。\n从来漫得儿孙好。\n辩涌海潮声浩浩。\n明如皓月当空照。\n飞锡西归云杳渺。\n巴猿啸。\n大家唱起还乡调。", 
    "rhythmic": "渔家傲"
  }, 
  {
    "author": "张伯端", 
    "content": "修行之士，功勤不小。\n识五行、逆顺颠倒。\n妙理玄玄，玉炉中、龙蟠虎踞，金鼎内、炼成至宝。\n阳神雕体，杳杳冥冥，刹那间、游遍三岛。\n出入纯熟，按捺住、别寻玄妙。\n合真空，太虚是了。", 
    "rhythmic": "解佩令"
  }, 
  {
    "author": "朱涣", 
    "content": "白云封断仙岩路，重重洞深窈。\n翠竹笼烟，苍崖溅瀑，古木阴森回抱。\n坛空不老。\n锁一片莓苔，几丝莎草。\n试把桃源，较量风景是谁好。\n乘鸾人去已久，只今惟有，鹤飞猿啸。\n树拥香幢，泉敲玉佩，疑是群仙重到。\n尘氛可笑。\n久志慕丹台，梦思蓬岛。\n愿挹英游，细参梨与枣。", 
    "rhythmic": "齐天乐"
  }, 
  {
    "author": "陈纪", 
    "content": "揽辔埋轮，算不负、苍髯如戟。\n人争看、横秋一鹗，轩然健翼。\n只手为天行日月，寸怀与物同苏息。\n到于今、天定瘴云开，伊谁力。\n云霄路，金门客。\n念往事，情可极。\n把行藏细说，应无惭色。\n虹气上横牛斗剑，梅花不软心肠石。\n愿此行、珍重不赀躯，无瑕璧。", 
    "rhythmic": "满江红"
  }, 
  {
    "author": "陈纪", 
    "content": "凭高眺远，见凄凉海国，高秋云物。\n岛屿沉洋萍几点，漠漠天垂四壁。\n粟粒太虚，蜉蝣天地，怀抱皆冰雪。\n清风明月，坐中看我三杰。\n为爱暮色苍寒，天光上下，舣棹须明发。\n一片玻璃秋万顷，天外去帆明灭。\n招手仙人，拍肩居士，散我骑鲸发。\n钓鳌台上，叫云吹断残月。", 
    "rhythmic": "念奴娇"
  }, 
  {
    "author": "无名氏", 
    "content": "抛却功名弃却诗。\n从教身染气球泥。\n侵晨打齐云会，际暮演筹落魄归。\n园苑里，粉墙西。\n佳人偷揭绣帘窥。\n高侵云汉垂肩久，低拂花梢下脚迟。", 
    "rhythmic": "鹧鸪天"
  }, 
  {
    "author": "无名氏", 
    "content": "健体安身可美，喜笑化食堪夸。\n更言一事实为佳。\n肥风瘦痨都罢。\n兼且时光似箭，更加景色难赊。\n名园等处乐奢华。\n一任佳人玩耍。", 
    "rhythmic": "西江月"
  }, 
  {
    "author": "无名氏", 
    "content": "不贪名利乐优游。\n收转心猿踢气球。\n日享三餐朋友饭，夜眠一宿玉人缕。\n真快活，度春秋。\n从他乌兔走无休。\n或时戏耍名园里，或把长竿湖上游。", 
    "rhythmic": "鹧鸪天"
  }, 
  {
    "author": "无名氏", 
    "content": "蹴场中年少，秋千架上佳人。\n三三两两趁芳辰。\n玩赏风光美景。\n日暖风和明媚，更加花草香馨。\n红颜移步出闺门，偷揭绣帘相认。", 
    "rhythmic": "西江月"
  }, 
  {
    "author": "无名氏", 
    "content": "虎掌葵花一锭银。\n全凭巧匠弄精神。\n里外跨知高下，逼拐挑尖月一轮。\n欺强汉，灭村人。\n其间奥妙岂堪论。\n不问贵戚并公子，曾与区区并马行。", 
    "rhythmic": "鹧鸪天"
  }, 
  {
    "author": "无名氏", 
    "content": "巧匠园缝异样花。\n身轻体健实堪夸。\n能令公子精神爽，善诱王孙礼义加。\n宜富贵，逞奢华。\n一团和气遍天涯。\n宋祖昔日皆曾习，占断风流第一家。", 
    "rhythmic": "鹧鸪天"
  }, 
  {
    "author": "无名氏", 
    "content": "请知诸郡子弟，尽是湖海高朋。\n今年神首赛齐云。\n别是一般风韵。\n来时向前参圣，然後疏上挥名。\n香金留下仿花人，必定气球取胜。", 
    "rhythmic": "西江月"
  }, 
  {
    "author": "无名氏", 
    "content": "轩辕起置号齐云。\n社祖西川妙道君。\n□□亲自裁成就，万古流传作玩珍。\n江湖客，听原因。\n今朝出狱见其真。\n来到圣前必撞案，诚将实艺向前呈。", 
    "rhythmic": "鹧鸪天"
  }, 
  {
    "author": "无名氏", 
    "content": "水中金，冲牛斗。\n玉锁金关，护法灵童守。\n赤水丹台龙虎走。\n万象森罗，勃勃投珠口。\n饮灵源，明火候。\n太乙炉开，丹熟神光透。\n浮名浮利终不久。\n下手速修。\n穷取无中有。", 
    "rhythmic": "苏幕遮"
  }, 
  {
    "author": "毕大节", 
    "content": "玉笋京华，紫荷香润，宴闲密侍西清。\n碧幢金节，仍尹凤皇城。\n须信千龄庆遇，丹霄上、重叠恩荣。\n时多暇，湖山丽景，许酒乐升平。\n新春。\n逢诞日，莺花渐好，初过烧灯。\n想笙歌丛里，醉赏瑶觥。\n占尽人间福寿，行看取、稳赞机衡。\n貂蝉映，朱颜绿鬓，沙路马蹄轻。", 
    "rhythmic": "满庭芳"
  }, 
  {
    "author": "毕大节", 
    "content": "井络储精，岷江锺秀，挺生名世真贤。\n充闾佳气，非雾亦非烟。\n况值小春时候，背下、八荚争妍。\n馀波在，九华父老，歌颂喧嗔。\n三年。\n书治最，南唐重赋，一旦俱蠲。\n此恩垂不朽，刻石流传。\n愿借沧溟为寿，玳筵上、满吸长川。\n从兹去，鸾坡凤阁，平步稳登仙。", 
    "rhythmic": "满庭芳"
  }, 
  {
    "author": "寇准", 
    "content": "四十年来身富贵。\n游处烟霞，步履如平地。\n紫府丹台仙籍里，皆知独擅无双美。\n将相兼荣谁敢比。\n彩凤徊翔，重浴荀池水。\n位极人臣功济世，芬芳天下歌桃李。", 
    "rhythmic": "蝶恋花"
  }, 
  {
    "author": "庞籍", 
    "content": "儒将不须躬甲胄。\n指挥玉麈风云走。\n战罢挥毫飞捷奏。\n倾贺酒。\n三杯遥献南山寿。\n草软沙平春日透。\n萧萧下马长川逗。\n马上醉中山色秀。\n光一一。\n旌戈矛戟山前後。", 
    "rhythmic": "渔家傲"
  }, 
  {
    "author": "晏殊", 
    "content": "紫府群仙名籍秘。\n五色班龙，暂降人间世。\n海变沧田都不记。\n蟠桃一熟三千岁。\n露滴彩旌云绕秋，谁信壶中，别有笙歌地。\n门外落花随水逝。\n相看莫惜尊前醉。", 
    "rhythmic": "蝶恋花"
  }, 
  {
    "author": "晏殊", 
    "content": "幕天席地斗豪奢。\n歌妓捧红牙。\n从他醉醒醒醉，斜插满头花。\n车载酒，解貂贳。\n尽繁华。\n儿孙贤俊，家道荣昌，祝寿无涯。", 
    "rhythmic": "诉衷情"
  }, 
  {
    "author": "晏殊", 
    "content": "喧天丝竹韵融融。\n歌唱画堂中。\n玲女世间希有，烛影夜摇红。\n一同笑，饮千锺。\n兴何穷。\n功成名遂，富足年康，祝寿如松。", 
    "rhythmic": "诉衷情"
  }, 
  {
    "author": "沈唐", 
    "content": "朝觐俯尧阶。\n宠拜新恩天上回。\n欢动边城十万户，民怀。\n荣见旌旗却再来。\n清晓敞铃齐。\n庭下鸣鼍绮宴开。\n红袖两行频捧劝，金□。\n利市应销十二钗。", 
    "rhythmic": "南乡子"
  }, 
  {
    "author": "周起", 
    "content": "岳佐星储生佐圣。\n真道宏才，济世功名盛。\n久践机衡宣密命。\n逢时力赞无为政。\n明主得贤朝野庆。\n昼按从容，帝宠何人并。\n早晚紫垣持国柄。\n民瞻共荷三台正。", 
    "rhythmic": "蝶恋花"
  }, 
  {
    "author": "杨绘", 
    "content": "对亭台幽雅，水竹清虚，嫩凉轻透。\n碧沼红蕖，送香风盈袖。\n白首冯唐，诞辰同庆，上百分仙酎。\n鳌禁词垣，乌台谏省，昔游俱旧。\n千里长沙，五年湓浦，近捧丝纶，更藩移守。\n桂苑馀芳，有孙枝新秀。", 
    "rhythmic": "醉蓬莱"
  }, 
  {
    "author": "苏氏", 
    "content": "微寒应候。\n望日远六远，阶初秀。\n爱景欲挂扶桑，漏残银箭，杓回瑶斗。\n庆高闳此际，掌上一颗明珠剖。\n有令容淑德，归逢佳偶。\n到如今，昼锦满堂贵胄。\n荣耀，久步禁，一一金章绿绶。\n更值棠棣连阴，虎符熊轼，夹河分守。", 
    "rhythmic": "长寿乐"
  }, 
  {
    "author": "苏氏", 
    "content": "日暖霜红，画戟门开，锦筵歌振梁尘。\n正是慈闱熙熙，庆诞佳辰。\n象服鱼轩灿烂，喜高年、福禄长新。\n承颜处，朱紫相将，更兼华胄诜诜。\n家声未论王谢，有禁中颇牧，江左机云。\n雁字鸳行，雍容高步金门。", 
    "rhythmic": "万年欢"
  }, 
  {
    "author": "王观", 
    "content": "寿星明久。\n寿曲高歌沉醉後。\n寿烛荣煌。\n手把金炉寿香。\n满斟寿酒。\n我意殷勤来祝寿。\n问寿如何。\n寿比南山福更多。", 
    "rhythmic": "减字木兰花"
  }, 
  {
    "author": "王观", 
    "content": "花筵布巧。\n绿绕红□花枝闹。\n朵朵风流。\n好向尊前插满头。\n此花妖艳。\n愿得年年长相见。\n满劝金锺。\n祝寿如花岁岁红。", 
    "rhythmic": "减字木兰花"
  }, 
  {
    "author": "王观", 
    "content": "天之美禄。\n会饮思量平生福。\n一硕刘伶，五斗将来且解酲。\n百年长解。\n三万六千能几日。\n劝饮瑶觞。\n祝寿不如岁月长。", 
    "rhythmic": "减字木兰花"
  }, 
  {
    "author": "王观", 
    "content": "红牙初展。\n象板如云遮娇面。\n曲按宫商。\n声遏行云绕画梁。\n正当衮遍。\n休唱阳关人肠断。\n劝饮流霞。\n祝寿千年转更加。", 
    "rhythmic": "减字木兰花"
  }, 
  {
    "author": "王观", 
    "content": "多愁早老。\n着甚由来闲烦恼。\n休管浮名。\n安乐身康似宝珍。\n酒逢知己，好向尊前朝日醉。\n满劝瑶觥。\n祝寿如山岁岁青。", 
    "rhythmic": "减字木兰花"
  }, 
  {
    "author": "王观", 
    "content": "今晨佳宴。\n昨夜南极星光现。\n鹤舞青霁，丹凤呈祥瑞气飘。\n仙书来诏。\n绿鬓朱颜长不老。\n满劝香醪。\n祝寿如云转转高。", 
    "rhythmic": "减字木兰花"
  }, 
  {
    "author": "王观", 
    "content": "角声三品。\n银漏更残将欲尽。\n盏盏华筵。\n玉粒琼瓯散又圆。\n知君洪量。\n不用推辞须一上。\n满劝殷勤。\n祝寿如同福禄星。", 
    "rhythmic": "减字木兰花"
  }, 
  {
    "author": "王观", 
    "content": "新秋气肃。\n此时仙翁曾诞育。\n禀赋应遍。\n绿□朱颜似少年。\n阶庭兰玉。\n行见儿孙俱曳绿。\n更祝遐龄。\n愿比壮椿过八千。", 
    "rhythmic": "减字木兰花"
  }, 
  {
    "author": "王观", 
    "content": "百年能几。\n似数巡环无了日。\n有限时光。\n玉兔金鸟晓夜忙。\n幸逢清世。\n最好排筵斟绿蚁。\n满捧金蕉。\n祝寿如松永不凋。", 
    "rhythmic": "减字木兰花"
  }, 
  {
    "author": "王观", 
    "content": "三皇五帝。\n古代英雄闲争气。\n勇猛韩彭。\n十大功劳空有名。\n休谈人我。\n大限催煎如何。\n前酌觥舡。\n祝寿如同海月圆。", 
    "rhythmic": "减字木兰花"
  }, 
  {
    "author": "王观", 
    "content": "春光景媚。\n花褪残红炎天气。\n蝉噪高枝。\n雁叫长空雪乱飞。\n四时如箭。\n八节忙忙频改换。\n满捧金彝。\n祝寿如同海岳齐。", 
    "rhythmic": "减字木兰花"
  }, 
  {
    "author": "王观", 
    "content": "才鸣□鼓。\n曲奏仙音如乐府。\n美似梨园。\n一派箫韶列玳筵。\n使人清耳。\n满尘宾朋皆欢喜。\n劝饮金荷。\n祝寿延长福更多。", 
    "rhythmic": "减字木兰花"
  }, 
  {
    "author": "苏轼", 
    "content": "情若连环，恨如流水，甚时是休。\n也不须惊怪，沈郎易瘦，也不须惊怪，潘鬓先愁。\n总是难禁，许多魔难，奈好事教人不自由。\n空追想，念前欢杳杳，後会悠悠。\n凝眸。\n悔上层楼。\n谩惹起、新愁与旧愁。\n向彩笺写遍，相思字了，重重封卷，密寄书邮。\n料到伊行，时时开看，一看一回和泪收。\n须知道，□这般病染，两处心头。", 
    "rhythmic": "沁园春"
  }, 
  {
    "author": "无名氏", 
    "content": "解了痴绦，泼煞闷火。\n眉尖上、放闲愁锁。\n高来不可，低来不可，莫是人间剩我一个。\n富贵谩人，功名赚我。", 
    "rhythmic": "人娇"
  }, 
  {
    "author": "无名氏", 
    "content": "痛饮形骸骑蹇驴。\n葛巾不整倩人扶。\n笑指桃源泥样醉。\n三睡。\n诗魔长是泣穷途。\n画手也知仙骨瘦。\n□□山玉水点银须。\n天地不能容此老。", 
    "rhythmic": "定风波"
  }, 
  {
    "author": "黄庭坚", 
    "content": "宫梅弄粉，御柳摇金，又喜皇州春早。\n盛世生贤，真仙应运，当日来从三岛。\n车马喧清晓。\n看千锺赐饮，中人传诏。\n最好是、芝兰并砌，鸣腰金，彩衣相照。\n炉烟袅。\n高堂半卷珠帘，神仙缥缈。\n须信槐庭荫美，凤沼波澄，屈指十年三到。\n九叙重歌，元圭再锡，已把成功来告。\n四海瞻仪表。\n庆君臣会集，诗符天保。\n况自有、仙风道骨，玉函金篆，阴功须报。", 
    "rhythmic": "玉女摇仙佩"
  }, 
  {
    "author": "黄庭坚", 
    "content": "阆苑归来，因醉上、瑶台第一层。\n洞天深处，年年不夜，日日长春。\n万花妆烂锦，散异香，馥郁留人。\n便乘兴，命玉龙吟笛，彩凤吹笙。\n身轻。\n先逢瑞景，众中先识董双成。\n环声丽，舞腰袅袅，浓艳腾腾。\n翠屏金缕枕，绣被软，梦冷槐清。", 
    "rhythmic": "瑶台第一层"
  }, 
  {
    "author": "晁端礼", 
    "content": "雪霁千岩，春回万壑，和气如许。\n今古稽山，风流人物，真是生申处。\n儿童竹马，欢迎夹道，争为使君歌舞。\n道当年、蓬莱朵秀，又来作蓬莱主。\n一编勋业，家传几世，自是赤松仙侣。\n青琐黄堂，等闲游戏，又问乘槎路。\n银河耿耿，使星今夜，应与老人星聚。\n要知他、秋羹消息，早梅初吐。", 
    "rhythmic": "永遇乐"
  }, 
  {
    "author": "仲殊", 
    "content": "晓日迎凉，烟华生翠，玉麟香转风轻。\n细丝钧管，罗绮拥芝庭。\n竞折蟠桃献寿，雨露罩，春下仙瀛。\n碧池上，龟游鹤舞，一曲奏长生。\n当年。\n嘉庆会，兰江秀气，星昴光灵。\n奄奕世馀徽，同降元精。\n此日中吴太守，看看秉、廊庙钧衡。\n麒麟阁，功名第一，从此入丹青。", 
    "rhythmic": "满庭芳"
  }, 
  {
    "author": "仲殊", 
    "content": "德感元精，岳方孕秀。\n才明渊智神兼授。\n飞鸣早应舜韶来，五符千骑难淹久。\n熊梦开祥，龟文献寿。\n龙香卷雾摇东斗。\n南天为现老人暑，一时顶礼抬双神。", 
    "rhythmic": "踏莎行"
  }, 
  {
    "author": "仲殊", 
    "content": "三月迟迟，牡丹时节，算来淑景方融。\n板舆闲暇，香雾锁花宫。\n曾侍瑶池宴席，三千女，深浅匀红。\n轻含笑，尊前认得，阿母旧慈容。\n倾心。\n齐献寿，一时倾倒，春在杯中。\n戏彩衣间作，喜气重重。\n更有天仙寄语，教皓鹤、双舞云空。\n人长命，花枝长在，岁又东风。", 
    "rhythmic": "满庭芳"
  }, 
  {
    "author": "仲殊", 
    "content": "报一阳初动，二五疏，履长时候。\n大昴星精，宛分灵储秀。\n早运钧衡，亟还貂衮，向载歌成後。\n书展仪形，承华羽翼，恩深惟旧。\n天眷难留，片帆归去，水柯山，故人携手。\n枕月眠云，老华胥闲昼。", 
    "rhythmic": "醉蓬莱"
  }, 
  {
    "author": "仲殊", 
    "content": "英花万蕊。\n醒□丹房玄石髓。\n烟驾来时。\n一勺仙翁手自随。\n旋煎松火。\n始觉醍醐直可可。\n扶起精神。\n洞里天闲日月新。", 
    "rhythmic": "减字木兰花"
  }, 
  {
    "author": "仲殊", 
    "content": "一霎雕栏疏雨罢。\n三月十三，曾是寒食夜。\n尽日暖香熏柏麝。\n西施醉起留归驾。\n酒满玻璃花艳冶。\n莫负春心，快饮千锺罢。", 
    "rhythmic": "鹊踏枝・蝶恋花"
  }, 
  {
    "author": "仲殊", 
    "content": "一双鹤绕蟠桃戏。\n说人间千岁。\n昨夜降元精，蓬矢桑弧，又报千家喜。\n绮罗庭院笙歌沸。\n拥玳簪珠履。\n五福一……。", 
    "rhythmic": "醉花阴"
  }, 
  {
    "author": "仲殊", 
    "content": "绣帘卷，沉烟细。", 
    "rhythmic": "永同欢"
  }, 
  {
    "author": "仲殊", 
    "content": "中春天气禁烟暖。\n馀七叶，丹未卷。\n海岳灵辉储庆远。\n降非熊，运符亨旦。\n宝雾香凝，非锦筵红荐。", 
    "rhythmic": "柳垂金"
  }, 
  {
    "author": "仲殊", 
    "content": "耐老花间的子，长生海里明珠。\n南天星象降真符。\n五福同行同住。\n秀骨养成犀顶，被人唤作龙驹。\n传家事业有诗书。\n富贵功名看取。", 
    "rhythmic": "西江月"
  }, 
  {
    "author": "仲殊", 
    "content": "乙未河清九曲，神霄瑞降群仙。\n唯公殊宠最华年。\n高侍玉皇香案。\n富贵鹏程九万，康宁鹤算三千。\n功成拔宅上青天，愿厕庭中鸡犬。", 
    "rhythmic": "西江月"
  }, 
  {
    "author": "仲殊", 
    "content": "延陵福绪，蔼遗芳馀庆，直至如今。\n帝锡朋龟曾献策。\n早揖丹桂华簪。\n一代荣名，三州遗爱，留入歌吟。\n归来湖山付得，依旧闲心。\n延赏报德推封。\n名迁书监，喜天恩垂临。\n拜舞龙香还注想，丹阙拖紫垂金。\n酒满霞觞，期君眉寿，千岁与披衿。\n年年风月，两行门外桐阴。", 
    "rhythmic": "念奴娇"
  }, 
  {
    "author": "仲殊", 
    "content": "仙郎心似长江阔。\n妾意如、波间明月。\n相随定、一带向东流，共宴乐、无时暂歇。\n长生只在长欢悦。", 
    "rhythmic": "步蟾宫"
  }, 
  {
    "author": "仲殊", 
    "content": "笙歌喜庆争催晓。\n篆烟舞、龙鸾缥缈。\n香罗上、不尽寿仙人，献一段、长生寿草。\n一心一意同欢笑。", 
    "rhythmic": "步蟾宫"
  }, 
  {
    "author": "仲殊", 
    "content": "凤帘舞带花铺绣。\n水沉暖、祥烟迷昼。\n凤衔灯照蕊珠筵，韵双、钧声已奏。\n绮罗人劝千秋寿。", 
    "rhythmic": "步蟾宫"
  }, 
  {
    "author": "仲殊", 
    "content": "过灵香一炷，燕馆清虚，晚窗风细。\n雨入园林，荡凝烟摇曳。\n天上春融，暖移残腊，早信音来至。\n宫粉龙香，一时拈入，江梅轻蕊。\n人在瑶山，九仙书府，静与羲皇，淡然相对。\n锦琴无声，鼓一轩和气。", 
    "rhythmic": "醉蓬莱"
  }, 
  {
    "author": "仲殊", 
    "content": "长庚星驭重来日，结灵秀、东阳清骨。\n过中秋，两夜月犹圆，五福降、先宫第一。\n鹤书新自金门出。", 
    "rhythmic": "步蟾宫"
  }, 
  {
    "author": "仲殊", 
    "content": "骤西风凄惨，秋昊平分，晚收清昼。\n素月潜生，倚危墙时候。\n渐照芳樽，前中孤影，喜暂时为友。\n醉学吴儿，狂歌乱拍，蹁跹双袖。\n堪叹从来，误了词赋，进取才能，桂枝难勾。\n纵得虚名，与平生相负。", 
    "rhythmic": "醉蓬莱"
  }, 
  {
    "author": "仲殊", 
    "content": "融融十月小春天。\n翼翼清都降圣贤。\n大抵龙飞云必动，请观二十七年前。", 
    "rhythmic": "瑞鹧鸪"
  }, 
  {
    "author": "仲殊", 
    "content": "望金华真界，宝婺星垣，瑞符玄动。\n羽葆莱游，有八鸾环拥。\n日在龙房，下弦平月，见崧岳生申。\n天上三奇，人间五福，一齐景宠。\n骞树七台，紫微金简，授延年，大椿腾颂。\n玉液称觞，引长生歌送。", 
    "rhythmic": "醉蓬莱"
  }, 
  {
    "author": "毛滂", 
    "content": "左元仙伯，旧从当日，太一下生。\n念道尊德贵，体隆貌重，盖天勋业，出世才名。\n父子一时，君臣千载，侍宴通宵留太清。\n衣冠盛事，满床象简，隔坐云屏。\n年年此夜寒轻。\n正在东风下，不夜城。\n看御杯重劝，宸章屡赐，盛传歌舞，高会簪缨。\n桃李玉姬，芝兰子舍，尽向三台瞻寿星。\n从今去，愿千春献祝，午夜观灯。", 
    "rhythmic": "沁园春"
  }, 
  {
    "author": "毛滂", 
    "content": "秀禀元精，灵锺崧岳，命世大贤。\n自飞英任路，承流百里，郎官星彩，辉映经躔。\n劲柏凌霜，香梅娇雪，月弯弯新上弦。\n垂弧节庆，麒麟古梦，此夜初圆。\n罗川。\n父老欣然。\n算善政、古来谁与肩。\n念桃阴浓密，瓜期咫尺，双凫难驻，便欲朝天。\n争把丹青，绘成芝宇，立作生祠千载传。\n仍知道，看它时画像，别有凌烟。", 
    "rhythmic": "沁园春"
  }, 
  {
    "author": "赵鼎臣", 
    "content": "嫦娥伴侣，降人世，天与长生仙。\n五色云开浮瑞霭，中有西真眉目。\n贤德家风，艳容天赋，占尽人间福。\n长庚明月，誓同千古相逐。\n开宴香蔼华堂，金杯休诉，好醉蟠桃熟。\n子子孙孙同上寿，有个人人同祝。\n雨鬓春风，一钗香雾，长与瑶池绿。\n更祈眉寿，愿如南山松竹。", 
    "rhythmic": "念奴娇"
  }, 
  {
    "author": "吴则礼", 
    "content": "鹤舞青青雪里松。\n冰门龟在藻，绿蒙茸。\n一成不见蕊珠宫。\n蟠桃熟，犹待几东风。\n玉酒紫金锺。\n非烟罗幕暖，宝□浓。", 
    "rhythmic": "小重山"
  }, 
  {
    "author": "吴则礼", 
    "content": "经国谋猷，补天气力，岳祗来佐兴运。\n王当华阙春融，共仰相门地峻。\n清台占象，见壁月、珠星明润。\n对一百五日风光，二十四番花信。\n勋共德、继增篆鼎。\n今共古、问谁比并。\n广乐初出，层霄寿，旋颁紫叶，湘桃浓杏。\n映彩服、朱颜青鬓。\n看千岁，桀阁飞楼，燕赏太平光景。", 
    "rhythmic": "东风第一枝"
  }, 
  {
    "author": "吴则礼", 
    "content": "馀寒尚峭。\n早凤沼冻开，芝田春到。\n茂对诞期，天与公春向廊庙。\n元功开物争春妙。\n传与华多少。\n召还和气，拂开霁色，未妨谈笑。\n缥缈。\n五云乱处，种雕胡自熟，蟠桃犹小。\n雨露在门，光彩充闾乌亦好。\n宝熏郁雾城西道。", 
    "rhythmic": "绛都春"
  }, 
  {
    "author": "吴则礼", 
    "content": "韶华渐好。\n报锦里又是，春风来早。\n昴宿降萧，崧岳生申符英表。\n三朝望人倾祷。\n寿与长城俱老。\n碧油红旆，高牙大纛一时荣耀。\n矫矫。\n甘泉旧德，少年日，翰苑玉堂曾到。\n润饰帝谟，粉泽皇猷文章妙。\n主盟经济尊吾道。", 
    "rhythmic": "绛都春"
  }, 
  {
    "author": "吴则礼", 
    "content": "听新蝉，舜琴初弄清弦。\n伴薰风、匆匆佳气，锺希世英贤。\n正芳、更馀九荚，况强仕，犹待三年。\n笔下烟云，胸中岩壑，玉峰凛凛映人寒。\n公不见、清潭宝剑，九彩动星躔。\n浑疑是，风雷变化，落在人间。\n驻东阳、清谭终日，种成桃李森然。\n向庭闱、彩衣有庆，更华萼、棠棣相鲜。\n骥足难留，牛刀暂屈，匪朝伊夕步花砖。\n自今往、掀天扶地，声迹寄凌烟。\n它时事，赤松共约，携手骖鸾。", 
    "rhythmic": "多丽"
  }, 
  {
    "author": "吴则礼", 
    "content": "柏叶春醅，为君亲酌玻璃盏。\n玉箫牙管。\n人意如春暖。\n绿鬓长留，不使韶华晚。\n春无限。\n碧桃花畔。\n笑看蓬莱浅。", 
    "rhythmic": "点绛唇"
  }, 
  {
    "author": "吴则礼", 
    "content": "何处君家，蟠桃花下瑶池畔。\n日迟风暖。\n占得春长远。\n几见花开，一任年光换。\n今年见。\n明年再见。\n春色如人面。", 
    "rhythmic": "点绛唇"
  }, 
  {
    "author": "吴则礼", 
    "content": "今朝何以为公寿。\n极贵长年公素有。\n庭阶不乏长芝兰，少翁又是庭臣右。\n三能粲粲依魁秀。", 
    "rhythmic": "玉楼春"
  }, 
  {
    "author": "吴则礼", 
    "content": "我公两器兼文武。\n谈笑岩廊无治古。\n经颜绿发已官高，赤儿绣裳今仲父。\n我欲形容无妙识。", 
    "rhythmic": "玉楼春"
  }, 
  {
    "author": "吴则礼", 
    "content": "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。", 
    "rhythmic": "清平乐"
  }, 
  {
    "author": "吴则礼", 
    "content": "瀛洲春酒。\n满酌公眉寿。\n月照沙堤春榜柳，恩暖朝天衮绣。\n东君着意丁宁。\n芳酸先许梅英。\n要就升平滋味，待公来後和羹。", 
    "rhythmic": "清平乐"
  }, 
  {
    "author": "吴则礼", 
    "content": "雪馀寒退。\n惟有青松在。\n春不加荣寒不悴。\n用舍如公都耐。\n流肪磊落龟蛇。\n会留红日西斜。\n欲助我公寿骨，蟠桃等见桃花。", 
    "rhythmic": "清平乐"
  }, 
  {
    "author": "吴则礼", 
    "content": "晨辉初转。\n拜舞金銮殿。\n想见对符睿春，天语丁宁见晚。\n雍容玉笋班聊，功名早上凌烟。\n金鼎刀圭莫惜，愿随鸡犬升仙。", 
    "rhythmic": "清平乐"
  }, 
  {
    "author": "吴则礼", 
    "content": "庆锺华胄。\n人物朝端秀。\n朝罢章华骄马骤。\n十万人家举手。\n後房桃李娟娟。\n有谁云雨恩偏。\n看取晚春时候，兰芽玉茁争妍。", 
    "rhythmic": "清平乐"
  }, 
  {
    "author": "吴淑虎", 
    "content": "门被五王德泽，家承七帝恩光。\n古今富贵迥无双。\n多少公卿将相。\n久蕴腾空气宇，行看平步岩廊。\n更祈王母寿而康。\n真个人间天上。", 
    "rhythmic": "西江月"
  }, 
  {
    "author": "吴叔虎", 
    "content": "清澈黄河底，乙未政和年。\n坤珍阐瑞，运符五百间生贤。\n日暖曲江花柳，鼎沸韶春弦管，尺五是青天。\n殊宠逢熙载，吉梦送真仙。\n承盛德，公故国，庆双全。\n行看旌钺紫泥，丹诏下苕川。\n多祝多男多寿，长愿长安长乐，剑履玉宸前。\n蕙炷紫琳馆，丹笔蕊珠篇。", 
    "rhythmic": "水调歌头"
  }, 
  {
    "author": "张伯寿", 
    "content": "天地有英气，盘结在名山。\n储精孕秀，诞生豪杰向人间。\n早拾巍科甲第，归作日边仙客，眷注不容间。\n讲道桥门暇，戏作彩衣欢。\n振斯文，回巨浸，遏狂澜。\n玉阶三尺，好扶经济侍天颜。\n把取平事业，趁取河清桃熟，十载付金銮。\n草却登封检，双鬓未曾斑。", 
    "rhythmic": "水调歌头"
  }, 
  {
    "author": "张伯寿", 
    "content": "天上娥元不老，人间紫府长春。\n朱颜鹤发更清新。\n观音常自在，水月净无尘。\n有子飘飘麟阁像，有孙庭下诜诜。\n他年看取递成名。\n进封加上国，荣拜太夫人。", 
    "rhythmic": "临江仙"
  }, 
  {
    "author": "张伯寿", 
    "content": "吴越家声传铁券，当年功指山河。\n公侯衮衮後来多。\n休符锺俊杰，气宇禀冲和。\n磊落胸襟清庙器，鹏程背可天摩。\n他时帝里笑鸣珂。\n双椿犹鹤算，二女已鸾坡。", 
    "rhythmic": "临江仙"
  }, 
  {
    "author": "张伯寿", 
    "content": "家住清湘云外窟，肯随玉笋同班。\n竹林风味正相联。\n独高霜外节，微露管中斑。\n吏隐丛祠聊寄傲，胸襟半是湖山。\n此君端可助跻攀。\n支颐供鹤立，拱膝看鳌翻。", 
    "rhythmic": "临江仙"
  }, 
  {
    "author": "张伯寿", 
    "content": "龙首凤池家鼎贵，庆传仙李芬芳。\n凛然冰雪照闺房。\n诞弥当此日，佳气满华堂。\n锦袖新封开大国，诏书急欲徵黄。\n莫辞沉醉九霞觞。\n蟠桃看子实，地久与天长。", 
    "rhythmic": "临江仙"
  }, 
  {
    "author": "张伯寿", 
    "content": "瑞气薰城春色早，光生帘幕飞浮。\n五陵应是产风流。\n冰清兼玉润，轩冕一时游。\n已得长生元妙术，庄椿不数春秋。\n徐卿一醉百无忧。\n但知从此去，衮衮出公侯。", 
    "rhythmic": "临江仙"
  }, 
  {
    "author": "张伯寿", 
    "content": "爆竹声残天未晓，金炉细沉烟。\n儿孙戏彩映芳鲜。\n共倾元日酒，同祝大椿年。\n我愿儿孙如我寿，高低富贵随缘。\n不须厚禄与多田。\n诗书为世业，清白是家传。", 
    "rhythmic": "临江仙"
  }, 
  {
    "author": "曹宰", 
    "content": "岁华将近。\n得昨夜一枝，江南佳信。\n建水城中，武夷峰上，恰属老人星分。\n间世挺生贤哲，贾马文章清俊。\n推太守，想区区百里，难淹良骏。\n舆论怀报也，暂把玉山，寄与丹青晕。\n寿旦方临，祠堂其立，底事古今谁胜。\n自有养生妙诀，赢得朱颜芳鬓。\n犹更好，佩金鱼宝带，凌烟优选。", 
    "rhythmic": "喜迁莺"
  }, 
  {
    "author": "曹宰", 
    "content": "皇都春早，正媚景霁色，融和时候。\n宿霭初收，祥烟新布，桃李满林惟绣。\n挺生垩朝哲辅，风采独居人右。\n世希有，看陈思名族，平阳革裔。\n眷厚知已久，近辅名藩，符竹频分剖。\n一节趋朝，神京作镇，高掩昔年贤守。\n芝检异恩才下，玉笋清班须。\n寿龄远，与湖山同永，松椿同寿。", 
    "rhythmic": "喜迁莺"
  }, 
  {
    "author": "曹宰", 
    "content": "梅含春信，冒北律严寒，南枝先暖。\n月上初弦，萱开九叶，嵩岳诞生英俊。\n冰玉丰姿莹彻，锦绣文章焕烂。\n人歌赞，是今朝卓鲁，他年伊旦。\n犹羡瓜期近，课春九重，优陟公卿选。\n列鼎鸣钟，乘轩袭冕。\n直把功名占断。\n好是宾僚会宴，争捧觥觞频劝。\n重重愿，与青青松柏，岁寒难变。", 
    "rhythmic": "喜迁莺"
  }, 
  {
    "author": "王子容", 
    "content": "台衮筹边，京师蒙福，两淮谈笑尘清。\n正筒无讼，桴鼓亦稀鸣。\n阅武分弓角射，催春事、亲劝农耕。\n何须付，寻花问柳，小队出郊。\n功名。\n今已就，九重近天，好去辞荣。\n算人间极贵，何似长生。\n刺占梅山日月，观二妙，玉纹抨。\n休辞醉，洛阳花信，香到露华亭。", 
    "rhythmic": "满庭芳"
  }, 
  {
    "author": "王子容", 
    "content": "瑞霭腾空，长庚入梦，挺生名世真贤。\n荐膺宸眷，移镇日华边。\n千里民谣载路，薰和气、俱作春妍。\n须知道，西湖草木，亦自肃成权。\n黄堂。\n开雅宴，酒浮云液，歌倚湘弦。\n□赐金增秩，入侍甘泉。\n且向露桃花底，拚沉醉，频举觥舡。\n祈难老，鬓随柳绿，官共早莺迁。", 
    "rhythmic": "满庭芳"
  }, 
  {
    "author": "王子容", 
    "content": "蓬海移春，卿云约月，庆传王母骖鸾。\n九仙福地，不减玉龟山。\n况是莱儿绣斧，都衬得、彩舞斓斑。\n瑶觞举，平反一笑，功行足三十。\n木天。\n来瑞节，行封两国，宫锦蝉联。\n更孙枝满座，兰畹芝田。\n中诏肩舆上殿，称万寿，椒掖欢颜。\n黄锺数，从新九九，巧历演长年。", 
    "rhythmic": "满庭芳"
  }, 
  {
    "author": "叶景山", 
    "content": "十月小春时，舒六翠。\n天佑皇家诞贤裔。\n熊罴协梦，疑是麒麟分瑞。\n世间无限事，都如意。\n粉阵香围，香娇玉媚。\n春酒争持泛琼蚁，笙歌缭绕，同祝我公千岁。\n他年陪绿野，拚酣醉。", 
    "rhythmic": "感皇恩"
  }, 
  {
    "author": "叶景山", 
    "content": "清晓于门开寿宴，绮罗香袅芳丛。\n红娇绿软媚光风。\n绣屏金翡翠，锦帐玉芙蓉。\n珠履争驰千岁酒，葡萄满泣金锺。\n人生福寿古难逢。\n好将家庆事，写入画图中。", 
    "rhythmic": "临江仙"
  }, 
  {
    "author": "叶景山", 
    "content": "杨柳池塘桃李径，华堂寿宴初开。\n香团翠幕舞风回。\n东山携妓女，北海罄樽。\n玉笋轻敲红象板，金荷潋潋传杯。\n笙歌缭绕宴春台。\n华阳闲日日月，绿野醉蓬莱。", 
    "rhythmic": "临江仙"
  }, 
  {
    "author": "叶景山", 
    "content": "春水满池塘，春风吹柳。\n春草茸茸媚晴昼。\n春烟骀荡，春色着人如旧。\n春光无限好，花时候。\n春院宴开，春屏环绣。\n春酒争持介眉寿。\n春衫春暖，春回遏云声透。\n春年常不老，松筠茂。", 
    "rhythmic": "感皇恩"
  }, 
  {
    "author": "无名氏", 
    "content": "昭代数人物，谁似我公贤。\n平生磊磊，常以义为先。\n广立湖中义学，盛集陕西义社，良法自家传。\n阴德有如此，眉寿不须言。\n圣天子，方右武，复宗文。\n诗书马上，看君父子共争先。\n伫听天山三箭，还共秋闱一举，相继凯歌旋。\n金印大如斗，富贵出长年。", 
    "rhythmic": "水调歌头"
  }, 
  {
    "author": "无名氏", 
    "content": "云海漾空阔，风露凛高寒。\n仙翁鹤驾羽节，缥缈下天端。\n指点虚无征路，时见双凫飞舞，挥斥隘尘寰。\n吹笛向何处，海上有三山。\n彩衣新，鱼服丽，映朱颜。\n蟠桃未熟，千岁容与旦人间。\n早晚金泥封诏，归侍紫皇香案，踵武列仙班。\n玉骨自不老，未用九还丹。", 
    "rhythmic": "水调歌头"
  }, 
  {
    "author": "李商英", 
    "content": "庆朋良相遇，夷夏均欢，福沾绵宇。\n扶日勋高，更补天力巨。\n学造渊微，文赓三圣，被褒语。\n来自丹台，生逢华旦，身登仙路。\n衮绣归来，水晶宫里，燕处超然，去天尺五。\n绿发朱颜，照青春如故。", 
    "rhythmic": "醉蓬莱"
  }, 
  {
    "author": "李商英", 
    "content": "庆长庚协梦，仙李蟠根，挺生名世。\n粉省收声，早云霄自致。\n凤掖鸾坡，荷囊簪笔，久要津历试。\n红旆班春，碧油开府，出分忧寄。\n均逸真祠，右弧开宴，宵月光澄，玉炉烟细。\n漆发冰眸，揽浮丘仙袂。", 
    "rhythmic": "醉蓬莱"
  }, 
  {
    "author": "李商英", 
    "content": "腊残寒峭，渐近新正际。\n喜溢门阑霭佳气。\n遇昌辰，符吉梦，岳渎呈祥瑞。\n知是天诞人间奇瑞。\n文章推晁董，学擅卿云，高揭声猷缙绅里。\n上瀛洲册府，师表宗藩，华要地，俱是宸衷注意。\n又何止看看便持荷，更寿为崆峒，广成同岁。", 
    "rhythmic": "洞仙歌"
  }, 
  {
    "author": "李商英", 
    "content": "霓旌降节，缥缈蓬瀛里。\n前是骖鸾在人世。\n云衢沾圣泽，两地疏封，须信道，不减瑶台富贵。\n兰帏称寿日，朱紫盈门，碧藕蟠桃奉甘旨。\n更何须，求大药饵服还丹，长不老，鹤骨仙标无比。\n况壶天日月自延长，看几度人间，百年千岁。", 
    "rhythmic": "洞仙歌"
  }, 
  {
    "author": "李商英", 
    "content": "笙簧缭绕，书鼓声喧，佳人对舞绣帘前。\n高卷铺衬，广列华筵。\n人人献香祝寿，捧流霞，永庆高年。\n名香，睹重重华盖，金兽喷烟。\n一愿皇恩频降，松柏对龟鹤，彭祖齐肩。\n二愿子子孙孙，尽贡三元。", 
    "rhythmic": "胜胜慢・声声慢"
  }, 
  {
    "author": "李商英", 
    "content": "喜琼筵乍启，似王母、宴瑶池。\n正珠履骈肩，群仙间坐，冰玉交辉。\n新词更兼旧曲，听歌声、宛转绕屏帏。\n一缕龙香水麝，满堂如彩云飞。\n金卮主献宾酬。\n无算数醉如泥。\n诮不管山翁，霜髯皓鬓，为插花枝。", 
    "rhythmic": "木兰花慢"
  }, 
  {
    "author": "李商英", 
    "content": "香浮椒柏，暖入酴酥，非烟晓生帘幕。\n绛阙真仙，来自五云楼阁。\n青霁路岐游遍，排冠归、水晶城郭。\n萧散处，有壶中日月，故园猿鹤。\n好是朱颜难老，嬉游处，不减少年行乐。\n正好寻春，莫负燕期莺约。", 
    "rhythmic": "胜胜慢・声声慢"
  }, 
  {
    "author": "马伯升", 
    "content": "瑞应杉溪县，光动极星宫。\n人间盛事此日，岳降自高嵩。\n庆兆三阳开泰，散作一团和气，无地不春风。\n眉寿八千岁，今代黑头公。\n听剑履，上星辰，此行中。\n况金瓯姓字，当路那已达宸聪。\n管取凤池新命，来自虎关上阙，明日到花封。\n王室要师保，叔父勿居东。", 
    "rhythmic": "水调歌头"
  }, 
  {
    "author": "马伯升", 
    "content": "人品如君，人尽道，士林横绝。\n那更是、关西流庆，三山英杰。\n欣遇当年神降日，又逢初度阳生月。\n把八千馀岁祝君龄，为君说。\n君自有，封侯骨。\n君不是，栖鸾客。\n况如今东阁，正收人物。\n坦腹素知王逸少，求贤不必商岩说。\n便明朝、有诏自天来，君王礼。", 
    "rhythmic": "满江红"
  }, 
  {
    "author": "马伯升", 
    "content": "和气应鼙鼓，喜色上辕门。\n貔貅万骑，争相庆主将佳晨。\n遥望九霄上阙，霭霭庆云澄处，一点将星明。\n天瑞不虚应，人杰岂虚生。\n况君家，名将旧，有元勋。\n上方拊髀，要资颇牧作长城。\n管取斋坛入拜，会见凯歌归奏，振起旧家声。\n与国同休语，王府又重盟。", 
    "rhythmic": "水调歌头"
  }, 
  {
    "author": "陈克", 
    "content": "捣玉扬珠万户，眉高髻千峰。\n佳辰清寿黑头公，老稚扶携欢动。\n借问优游黄倚，何如强健夔龙。\n舡一棹百分空，浇泼胸中云梦。", 
    "rhythmic": "西江月"
  }, 
  {
    "author": "陈克", 
    "content": "风露绢绢玉井莲，霓旌绛节会中元。\n鬓头未学功名晚，金紫由来称长年。\n青作穗，酒如泉。\n蓬莱方丈自飞仙。\n黄麻敕胜长生，早送夔龙到日边。", 
    "rhythmic": "鹧鸪天"
  }, 
  {
    "author": "陈克", 
    "content": "凤飞醇酎，龙筵喷异香。\n又还仁还祝延长。\n正对金风玉露、爽秋光。\n一种庄椿老，五仙桂芳。\n当年天产窦家郎。\n须信来春同此、赋高唐。", 
    "rhythmic": "南歌子"
  }, 
  {
    "author": "陈克", 
    "content": "爱日烘晴昼，轻寒护晓霜。\n小春庭院绕天香。\n仙风珊珊来自、五云乡。\n庭下芝兰秀，壶中日月长。\n要看发绿与瞳方。\n一笑人间千岁、饮淋浪。", 
    "rhythmic": "南歌子"
  }, 
  {
    "author": "李清照", 
    "content": "薄露初零，长宵共、永昼分停。\n绕水楼台，高耸万丈蓬瀛。\n芝兰为寿，相辉映、簪笏盈庭。\n花柔玉净，捧觞别有娉婷。\n鹤瘦松青，精神与、秋月争明。\n德行文章，素驰日下声名。", 
    "rhythmic": "新荷叶"
  }, 
  {
    "author": "莫蒙", 
    "content": "翠樾阴浓，见嵩山洛水，紫薇光聚。\n雏华飞，黄驹骏天下，夜擎香露奋身许玉斧，来作明堂一柱。\n试看人间，谁能具此，神峰眉宇。\n烟缕摇曳暗雾。\n想高正簇清歌妍舞。", 
    "rhythmic": "寿星明・沁园春"
  }, 
  {
    "author": "莫蒙", 
    "content": "对画帘卷，正钩挂虾须细锦幄。\n展凤屏。\n开朱户。\n初启宝兽，香飘龙麝，袅袅烟成穗。\n神仙宴满座，瑞色笼金翠。\n□□□窈窕，秦娥唱，行云散，梁□坠。\n花满帽，酒盈樽，长富长贵。", 
    "rhythmic": "瑞庭花引"
  }, 
  {
    "author": "莫蒙", 
    "content": "博山香暖衬江云。\n舞飞琼。\n拜双成。\n雾鬓风鬟，不改旧时青。\n滟滟金船罗袖劝，齐祝寿，比松椿。\n照人冰雪自天真。\n翠绡轻。\n下蓬瀛。", 
    "rhythmic": "江城子"
  }, 
  {
    "author": "莫蒙", 
    "content": "秋堂风露月初弦。\n望灵源。\n隐珠躔。\n曾许东皇，游戏了尘缘。\n四海声名收不得，麾玉节，下清关。\n相逢只说好江山。\n紫宸班。\n待公还。", 
    "rhythmic": "江城子"
  }, 
  {
    "author": "宝月", 
    "content": "延陵福绪，蔼遗芳馀庆，直至如今。\n帝锡朋龟曾献策，早揖丹桂华簪。\n一代荣名，三州遗爱，留入歌吟。\n归来湖山付得，依旧闲心。\n延赏报德推封。\n名迁书监，喜天恩重临。\n拜舞龙香还注想，丹阙拖紫垂金。\n酒满霞觞，期君眉寿，千岁与披衿。\n年年风月，两行门外桐阴。", 
    "rhythmic": "念奴娇"
  }, 
  {
    "author": "邓肃", 
    "content": "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为君寿。\n更寿太夫人。\n年年封诏新。", 
    "rhythmic": "菩萨蛮"
  }, 
  {
    "author": "曾", 
    "content": "去年看月诗成，援毫曾寄鄞江守。\n流传乐府，惭非宾客，竹枝杨柳。\n今岁江楼，载勤歌扇，青蛾应奏。\n况铃斋初驻，凉生燕寝，有香雾凝清昼。\n遥想十洲三岛，对冰轮、寒光依旧。\n主人来自，清都碧落，天香满袖。\n寄语嫦娥，剩留清照，时为公寿。\n恐明光诏下，翩然归去，试为霖手。", 
    "rhythmic": "水龙吟"
  }, 
  {
    "author": "严抑", 
    "content": "云车鹤盖，三岛朝元後。\n绿意红情在梅柳。\n想仙风从碧落次，吹得春来甘泉，喜见颜红宇秀。\n承明厌直，小憩苹洲，箫鼓行春此时候。\n华堂深苍耸，天女遥闻，凭细问，应得年长视久。\n喜苕邦人咏恩波，原有酒如渑，与公为寿。", 
    "rhythmic": "洞仙歌"
  }, 
  {
    "author": "沈长卿", 
    "content": "瑞气氤氲入绛纱。\n水沉香荐碧流霞。\n疏梅欲破风前蕊，冷菊犹开霜後花。\n销粉黛，减铅华。\n药炉经卷好生涯。\n络滨侍从他年贵，便是蟠桃王母家。", 
    "rhythmic": "鹧鸪天"
  }, 
  {
    "author": "张浚", 
    "content": "迟日惠风柔。\n桃李成阴绿渐稠。\n把酒樽前逢盛旦，凝眸。\n十里松湖瑞气浮。\n功业古难侔。\n宜在凌烟更上头。\n已向眉间浮喜气，风流。\n千岁三分万户侯。", 
    "rhythmic": "南乡子"
  }, 
  {
    "author": "胡寅", 
    "content": "玉梅冲腊传香，瑞秀荚开三四。\n莲花沉漏，熊罴占应，洛阳名裔。\n岁比甘罗，便疏同队，累棋观志。\n向修文寓直，仙楼侍宴，梁王宝、真难俪。\n多少襟怀未试，暂超然、壶中游戏。\n行看献策，归瞻旒藻，常勋记。\n歌畔巫云，舞回邹管，金钗扶醉。\n有阴功不乞，丹砂十纪，寿祺全畀。", 
    "rhythmic": "水龙吟"
  }, 
  {
    "author": "鲁", 
    "content": "坐啸蓬宫，移旌天府，往来三岛十洲。\n况瑞霭当年，初下琼楼。\n自是长生伴侣，那堪更河润神州。\n人争叹，威名福寿，衮衮压潮头。\n金瓯。\n须满泛，天厨禁脔，相酝□□。\n□□□□日，此会风流。\n正是湖山春媚，千秋岁、□□民猷。\n还知道，金瓯未拜，先拜富民侯。", 
    "rhythmic": "满庭芳"
  }, 
  {
    "author": "陆凝之", 
    "content": "三百年间，青史几多人物，俱委埃尘。\n独先生斯世，炼气成神。\n将我一支丹桂，换他千载青春。\n岳阳楼上，纱巾羽扇，谁识天人。\n千山短褐，掬水擎花，为君增祝灵椿。\n遥想望、吹笙坐殿，奏舞鸾。", 
    "rhythmic": "雨中花・夜行船"
  }, 
  {
    "author": "阳居士", 
    "content": "良月霜清，小春寒浅，瑞庭荚双飞。\n岭梅香度，初发向南枝。\n此际高门袭庆，真金降、金璧生辉。\n传瀛海向歆父子，相继大名垂。\n广寒，山藉在，笔驱造化，夕照虹霓。\n暂徘徊、莲幕名誉交驰。\n行继夔龙步武，蓬山静、玉宇春迟。\n当清夜，神交大一，相对熟青藜。", 
    "rhythmic": "满庭芳"
  }, 
  {
    "author": "赵士", 
    "content": "正春风初扇，梅蕊飘香，雨馀晴昼。\n箫鼓声中，麝烟喷金兽。\n幕府宾僚，杜诗韩笔，竟吐奇争秀。\n共指乔松，同瞻峻岳，祝公眉寿。\n汉相功勋，陈思文藻，奕世风流，迥居人右。\n持节分符，屡试经邦手。", 
    "rhythmic": "醉蓬莱"
  }, 
  {
    "author": "李朴", 
    "content": "晓庭天离，擎香肖紫，严瑞气满春彰。\n勋门旧擎，从来功在江南。\n二百岁中阴德去，今天府享潭潭。\n遵画一，记得那时，□□□□。\n且趁东风解冻，向柳梢青处，□□□□。\n□□听满，此夕何惜醺酣。", 
    "rhythmic": "庆清朝"
  }, 
  {
    "author": "温镗", 
    "content": "东风先报上林春。\n枝上晓莺新。\n凌虹御气，鞭鸾翳凤，来辅玉晨君。", 
    "rhythmic": "少年游"
  }, 
  {
    "author": "温镗", 
    "content": "谢家庭槛晓无尘。\n芳宴启良辰。\n风流妙舞，樱桃清唱，依约驻行云。", 
    "rhythmic": "少年游"
  }, 
  {
    "author": "温镗", 
    "content": "芙蓉花发去年枝。\n双燕欲归飞。\n兰堂风软，金炉香暖，新曲动帘帷。\n家人拜上千春寿，深意满琼卮。", 
    "rhythmic": "少年游"
  }, 
  {
    "author": "温镗", 
    "content": "秋风秋露清秋节。\n秋雨过、秋香初发。\n二仙生值好秋天，气却与、秋霜争烈。\n秋霄开宴群仙列。", 
    "rhythmic": "折丹桂"
  }, 
  {
    "author": "芮烨", 
    "content": "化工着意，向柳稍梅萼，偷回春色。\n叶双飞政天上，一点文星初谪。\n发藻儒林，当年荣耀，四海声名白。\n谪仙飞貌，澹然物外踪迹。\n且与笑傲瀛洲，风流词翰，自是西垣客。\n异日功成辞富贵，却与赤松游剧。\n一曲清歌，三千珠履，不愧非潘璧。\n满斟芳醑，仰称遐寿千百。", 
    "rhythmic": "念奴娇"
  }, 
  {
    "author": "傅自得", 
    "content": "洪钧转处，都在薰陶内。\n瑞世得奇才，赞化工，协调和气。\n雄词健笔，谈笑斡千钧，馀闲手，尹王畿，治行称尤异。\n雍容儒雅，早合登高位。\n天路踏骅骝，看峨冠，羽仪班缀。\n东风骀荡，王酒鳞红，春不老，寿难穷，莫惜今朝醉。", 
    "rhythmic": "蓦山溪"
  }, 
  {
    "author": "李鼐", 
    "content": "馀寒未展，帘幕新来燕。\n杨柳梢头嫩黄染。\n小溪山缭绕，别是风烟，春澹澹，谁道蓬莱路远。\n冰姿人不老，长伴春闲，环声中度芳宴。\n宝屏开，烟袅袅，金鸭吹香，欢笑处，烛影花光共暖。\n便莫惜瑶觞醉如泥，占岁岁东风，舞衣歌扇。", 
    "rhythmic": "洞仙歌"
  }, 
  {
    "author": "李鼐", 
    "content": "日借嫩黄初看柳。\n池塘冰泮游鱼透。\n庭馆匆匆佳气候。\n□山透。\n膺时贤佐生天佑。\n寿者康宁还德厚。\n功名富贵须长久。\n从此安排千岁酒。\n常祝寿。\n一年一献黄金酎。", 
    "rhythmic": "渔家傲"
  }, 
  {
    "author": "李鼐", 
    "content": "种得门阑五福全。\n常珍初喜庆华筵。\n王环醉拍春衫舞，今见康强九九年。\n神爽朗，骨清坚。\n壶天日月旧因缘。\n从今把定春风笑，且作人间长寿仙。", 
    "rhythmic": "鹧鸪天"
  }, 
  {
    "author": "李鼐", 
    "content": "珍重高人阎右丞。\n胸中丘壑富丹青。\n暂从天下分轺使，来向人间作寿星。\n凉日挂，暑风轻。\n一番秋思十分清。\n细倾鹦鹉休辞劝，烂醉葡菊不用醒。", 
    "rhythmic": "鹧鸪天"
  }, 
  {
    "author": "李鼐", 
    "content": "绿阴清昼。\n两茸茸、梅子黄时侯。\n华堂金兽。\n香润炉烟透。\n舞燕回轻袖。", 
    "rhythmic": "一井金"
  }, 
  {
    "author": "李鼐", 
    "content": "一杯为寿。\n笑捧处、自传织手钗头。", 
    "rhythmic": "一井金"
  }, 
  {
    "author": "李鼐", 
    "content": "翠烟笼日上花梢。\n花外楼高。\n海犀不动帘栊静，昼长人懒莺娇。\n宝篆浓薰沉水，清商低按擅槽。\n画堂深处燕蟠桃。\n亲见仙曹。\n雾鬟不改朱颜好，年年长被春饶。\n一品疏封它日，十分沉醉今朝。", 
    "rhythmic": "风入松"
  }, 
  {
    "author": "李鼐", 
    "content": "望处水寒云绕，倚栏千里，澹荡晴晖。\n梦燕门阑，和气喜动帘帏。\n舞重、花明彩凤，歌扇小、香暖金猊。\n漏声迟。\n洞天秋晓，风露霏霏。\n嘉时。\n谪仙高宴，华分玉蜡，艳列文姬。\n玉树临风，自然老月中枝。\n酒肠宽、胸容云梦，词源壮、笔勇助溪。", 
    "rhythmic": "玉蝴蝶"
  }, 
  {
    "author": "李鼐", 
    "content": "腊雪溶酥，春冰浮玉，素蟾三五才过。\n晓来庭户，何事五云多。\n尽道九天麟坠，╆环、袅袅鸣珂。\n风标爽、胸中嵬磊，豪气挽天河。\n平生，横溯志，指挥夷虏，平定干戈。\n看它年功业，还让廉颇。\n且对江山难老，金樽满、鲸海翻波。\n歌声转，玉人扶处，拚取醉颜酡。", 
    "rhythmic": "满庭芳"
  }, 
  {
    "author": "韩元吉", 
    "content": "雨歇云如隔座屏。\n薰风摇动一天青。\n今年五十平头过，又喜清歌洗耳听。\n浮世事，绝曾经。\n此生应直斗牛星。\n且倾田舍黄鸡酒，敢望君家白玉庭。", 
    "rhythmic": "鹧鸪天"
  }, 
  {
    "author": "韩元吉", 
    "content": "万古光寒太白精。\n直宜分作两郎星。\n不然安得难兄弟，先後尧三荚生。\n霜月冷，斗杓横。\n老人今夜已齐明。\n他年莫作郎星看，两两台躔拱太清。", 
    "rhythmic": "鹧鸪天"
  }, 
  {
    "author": "张抡", 
    "content": "威彻冰河，兵严玉帐，济时人在壶天。\n妙龄谈笑，图画上凌烟。\n但见勋书鼎鼐，谁知道、名列高仙。\n风云会，钩陈羽卫，绿鬓影貂蝉。\n绵绵。\n流庆远，芝兰秀发，折桂争先。\n占盛一门，文武更双全。\n已饵琼英绛雪，灵龟寿、何止千年。\n年年看，笙歌丛里，金盏倒垂莲。", 
    "rhythmic": "满庭芳"
  }, 
  {
    "author": "张抡", 
    "content": "鹤驭来从玉席前。\n笑谈勋业照凌烟。\n心游物外都无碍，春在壶中别有天。\n香似雾，酒如泉。\n华堂冰雪映神仙。\n灵椿不老青松健，花里年年醉管弦。", 
    "rhythmic": "鹧鸪天"
  }, 
  {
    "author": "张抡", 
    "content": "彩舞萱堂喜气新。\n年年今日庆生辰。\n碧凝香雾笼清晓，红入桃花媚小春。\n须酩酊，莫逡巡。\n九霞杯冷又重温。\n壶天自是人难老，长拥笙歌醉洞云。", 
    "rhythmic": "鹧鸪天"
  }, 
  {
    "author": "张抡", 
    "content": "五福仙娥月殿来。\n依稀微步彩云随。\n一从别有瑶池宴，不见蟠桃几度开。\n歌宛转，舞徘徊。\n碧梧秋意满池台。\n年年玉露收残暑，长送新凉入寿杯。", 
    "rhythmic": "鹧鸪天"
  }, 
  {
    "author": "张抡", 
    "content": "消息枝头梅子黄。\n两宫恩意酿湖光。\n长庚自是文章瑞，好伴前星烛万方。\n金鸭暖，玉杯香。\n换鹅笔墨醉淋浪。\n只将名字为公祝，便合千秋佐玉皇。", 
    "rhythmic": "鹧鸪天"
  }, 
  {
    "author": "张抡", 
    "content": "福善天应锡寿祺。\n人生七十古来稀。\n我翁更有椿龄在，馀庆堂前玉树辉。\n传世业，长孙枝。\n捧杯欢见老莱衣。\n一阳渐近门多喜，百禄争迎好事归。", 
    "rhythmic": "鹧鸪天"
  }, 
  {
    "author": "张抡", 
    "content": "月娥来自广寒宫。\n步摇环丁东。\n戏鸾双舞驾天风。\n雪满云空。\n一剪玉梅花小，九霞琼醴杯浓。\n凤箫千载莫匆匆。\n且醉壶中。", 
    "rhythmic": "画堂春"
  }, 
  {
    "author": "张抡", 
    "content": "玉池波浪碧如鳞。\n露莲新。\n新歌一曲翠眉。\n舞乖。", 
    "rhythmic": "望仙门"
  }, 
  {
    "author": "张抡", 
    "content": "玉京清漏起微凉。\n好秋光。\n金杯潋滟酌琼浆。\n会仙乡。\n新曲调丝管，新声更霓裳。", 
    "rhythmic": "望仙门"
  }, 
  {
    "author": "张抡", 
    "content": "紫微枝上露华浓。\n起秋风。\n管弦声细出帘栊。\n象筵中。\n仙酒斟云液，山歌转绕梁虹。", 
    "rhythmic": "望仙门"
  }, 
  {
    "author": "侯置", 
    "content": "白鹤到时节，霜信满南州。\n金盘露重，银潢波浪载天流。\n岳渎千龄锺秀，赋出人间英气，清照洞庭秋。\n烈日严霜操，竹简万年留。\n苏属国，二千秩，若为酬。\n杜园阴密，未央前席动宸旒。\n入践紫薇郎省，擢赞绿槐公位，指日凤池游。\n千顷玉芝熟，准备饭青牛。", 
    "rhythmic": "水调歌头"
  }, 
  {
    "author": "无名氏", 
    "content": "八月秋欲半，後夜月将圆。\n天潢当日流润，□派落人寰。\n尘扫长淮千里，威振南蛮八郡，梓里绣衣还。\n芳毓燕山桂，庆衍谢庭兰。\n小山阴，长松下，白云间。\n壶中自有天地，闻早挂逢冠。\n笑指横空丹壑，闲倚拿云竹杖，佳处日跻攀。\n山色既无尽，公寿亦如山。", 
    "rhythmic": "水调歌头"
  }, 
  {
    "author": "赵彦端", 
    "content": "两山空翠烟霏，几□又入东君□。\n□□但见，肉红染杏，眉黄着柳。\n彩燕风轻，宝灯月满，欢连清昼。\n是香山行处，苏仙座上，春不老，人依旧。\n闻道新骑白凤，过章台、天香满袖。\n英姿不向，通明宫殿，人间未有。\n况是从来，爱留南国，名高北斗。\n看君恩，却与西湖涨绿，作长生酒。", 
    "rhythmic": "水龙吟"
  }, 
  {
    "author": "芮辉", 
    "content": "晴云低蘸湖光湿。\n新凉远带江声入。\n风影逼中秋。\n移樽月在楼。\n蓝田栽竹手。\n借竹为君寿。\n苍翠一年年。\n长承雨露边。", 
    "rhythmic": "菩萨蛮"
  }, 
  {
    "author": "芮辉", 
    "content": "翠屏罗幕遮前後。\n舞袖翻长寿。\n紫髯冠御炉香。\n看取明年归奉、万年觞。\n今宵池上蟠桃席。\n咫尺长安日。\n宝烟飞焰万花浓。\n试看中间白鹤、驾仙风。", 
    "rhythmic": "虞美人"
  }, 
  {
    "author": "刘季裴", 
    "content": "三光五岳，震乾坤英彩，非金非玉。\n赫赫岩岩真相种，来跨横空仙鹄。\n十万儿童，和丰堂下，齐把梅山祝。\n黑头难老，岁寒苍桧修竹。\n须信自有家传，中庸一卷，是长生真。\n借问河阳公去後，几度桃开桃熟。\n十九年间，梦回天上，又见棠阴绿。\n看看促觐，喜传沙路新筑。", 
    "rhythmic": "念奴娇"
  }, 
  {
    "author": "姜特立", 
    "content": "丹染吴枫，青环越岫，镜天霁色凝鲜。\n华堂珊，非务拥神仙。\n天遣澄清海岳，亲曾授黄石奇编。\n兴王略，智名俱泯，功业妙难言。\n翩翩。\n真迥立，香飘绣衮，色映貂蝉。\n有清诗千首，美酒如川。\n长与嫦娥共约，放冰轮，今夕先圆。\n中秋月，从今屈指，更借一千年。", 
    "rhythmic": "满庭芳"
  }, 
  {
    "author": "徐叔至", 
    "content": "人间秋正好，天上月才圆。\n玉霄人不老，对婵娟。\n五龙护日，一笑着貂蝉。\n禁殿开金钥，宝炬宫壶，诏催移下钓天。\n昴奎分秀采，箕翼与长年。\n华堂歌宛转，舞蹁跹。", 
    "rhythmic": "促拍满路花"
  }, 
  {
    "author": "徐叔至", 
    "content": "两两台符映昴躔，南熏披拂寿炉烟。\n宝图继统千龄会，金铉调元一相贤。\n兰玉满，庆蝉联。\n天教世有鲁山川。\n霞觞更对瑶池，共看蟠桃着子年。", 
    "rhythmic": "鹧鸪天"
  }, 
  {
    "author": "范成大", 
    "content": "仗下仪客笔下文。\n天风驾鹤住仙真。\n榴花三日迎端午，蕉叶千春纪诞辰。\n经志，立朝身。\n暂烦高手活吴民。\n明朝莫遣书丹篆，怕引新符刻玉麟。", 
    "rhythmic": "鹧鸪天"
  }, 
  {
    "author": "范成大", 
    "content": "碧城风物，有湖中天地。\n长笑羲娥不停轨。\n记蟠桃枝上，金母嗔尝，回首处，还又三千岁矣。\n料仙人拊顶，曾授长生，名在云琼赐书里。\n懒上郁萧台，应厌高寒，飘然下，赤城游戏。\n且山泽留连作仙，不要管蓬莱海中尘起。", 
    "rhythmic": "洞仙歌"
  }, 
  {
    "author": "范成大", 
    "content": "樱笋园林绿暗，槐榆院落清和，年年高会引笙歌，戏彩人随燕贺。\n一笑难逢身健，十分休惜颜酡。\n还将瓜枣送金荷，遍照金章满座。", 
    "rhythmic": "西江月"
  }, 
  {
    "author": "范成大", 
    "content": "功行三千宜五福，长生何假金丹。\n从教沧海又成田。\n琼枝春不老，壁月夜长妍。\n上界从来官府满，何妨游戏人间。\n年年强健到樽前。\n莫辞杯潋滟，君是酒中仙。", 
    "rhythmic": "临江仙"
  }, 
  {
    "author": "范成大", 
    "content": "绣户当年瑞气充。\n紫阳驾鹤下天风。\n万山秀色浑锺尽，六月炎光一洗空。\n蕉叶满，彩衣重。\n刻符持节尽人雄。\n坐中金母欣馀庆，劝醉周公劝鲁公。", 
    "rhythmic": "鹧鸪天"
  }, 
  {
    "author": "范成大", 
    "content": "天气新晴，寻昨梦，池塘春早。\n雨过湔裙，水上柳丝风袅。\n却忆去年今日，桃花人面依前好。\n怪今年、酒量却添多，银杯小。\n谁劝我，玉山倒。\n催细抹，翻新调。\n渐金狎压锦，喷首云绕。\n笼柏飞来双翠袖，弓弯内样人间少。\n为留连、春色伴山翁，都休老。", 
    "rhythmic": "满江红"
  }, 
  {
    "author": "范成大", 
    "content": "降嵩储昂，仙驭来尘表。\n身佩安危人不老。\n化国风光长好。\n功名南北天涯，欢声蛮峤胡沙。\n草木何□□露，小春桃李都花。", 
    "rhythmic": "清平乐"
  }, 
  {
    "author": "范成大", 
    "content": "何须轻举，上界多官府。\n身似灵光长镇鲁。\n俯仰人间今古。\n雨馀帘卷江流，朱颜流映琼舟。\n不假岗陵□寿，西山低似西楼。", 
    "rhythmic": "清平乐"
  }, 
  {
    "author": "□阳", 
    "content": "渐纷纷、木叶下亭皋，秋容际寒空。\n庆屏山南畔，龟游绿藻，鹤舞青松。\n缥缈非烟非雾，喜色有无中。\n帘幕金风细，香篆迷。\n好是庭闱称寿，簇舞裙歌板，欢意重重。\n况芝兰满砌，行见黑头公。", 
    "rhythmic": "八声甘州"
  }, 
  {
    "author": "赵彦逾", 
    "content": "春到皇都，日边已觉风光丽。\n异人名世。\n独禀阳和粹。\n福寿川增，行庆鸳行缀。\n笙歌重。\n几多珠翠。\n拚取今宵醉。", 
    "rhythmic": "点绛唇"
  }, 
  {
    "author": "张孝祥", 
    "content": "俭德仁诸族，阴功格上清。\n焚香扫地夜朝真。\n看取名花浮玉、鉴齐精。\n宝篆融融满，□流细细倾。\n双亲俱寿八千龄。\n却捧紫皇飞诏、上蓬瀛。", 
    "rhythmic": "南歌子"
  }, 
  {
    "author": "卫时敏", 
    "content": "骑鲸紫霞客，来作世耆英。\n襟怀金玉循良，名字古无人。\n所至民歌遗爱，脱屣归来绿野，笑傲乐天真。\n不学渭滨老，公子自长生。\n一杯酒，再三祝，八十春。\n从今细数庆集，百度似今辰。\n绿鬓朱颜长好，何事紫芝仙草，兰玉自诜诜。\n盛事有如此，谁道四难并。", 
    "rhythmic": "水调歌头"
  }, 
  {
    "author": "卫时敏", 
    "content": "春风桃李，问耐寒何似，霜松雪柏。\n珍重拨烦京兆手，早岁声名霹雳。\n收卷经论，摆遗荣利，物外多间适。\n熊经龟咽，真传秘诀消息。\n奉秩初满华严，韶颜转映，绿鬓方瞳碧。\n况□□云供宴几，静对凫翁鹤客。\n只恐日边，蒲轮催动，密侍钧天席。\n上玉卮尧殿，长生倍注仙籍。", 
    "rhythmic": "念奴娇"
  }, 
  {
    "author": "高伯达", 
    "content": "绛阙朝元。\n倦飞鸾控鹤，来寓人间。\n天教散舒和气，好与春还。\n蓬瀛罢宴，褪仙裳、欲冠貂蝉。\n应是念、潇湘胜概，来与蕃宣。\n宣室向来初见，叹不如、文帝夜半虚前。\n多情吊沉赋罢，莫负留连。", 
    "rhythmic": "汉宫春"
  }, 
  {
    "author": "高伯达", 
    "content": "影摇波动。\n晓日浮华栋。\n庆麟绂，徵兰梦。\n绿擎龟叶小，红拂莲腮重。\n帘幕外，半天仙驭来飞。\n两两骖鸾凤。\n□珠衣纵。\n香雾散，祥云拥。\n口传金母信，酒为麻姑送。\n休惜醉，与君更下蟠桃种。", 
    "rhythmic": "千秋岁"
  }, 
  {
    "author": "高伯达", 
    "content": "海上蟠桃月样圆。\n从头屈指几千年。\n双成已报春消息，输与萧郎半月前。\n风露晓，月华鲜。\n兽炉烟袅水沉烟。\n骑鸾鹤休归去，留取人间作女仙。", 
    "rhythmic": "鹧鸪天"
  }, 
  {
    "author": "郝子直", 
    "content": "风云际会。\n自军兴勋业，唯公屈指。\n中镝红心，骄虏胆丧，中正已回天意。\n采石扶危鏖战，激励熊罴乘势。\n震天地，沮金狄百万，元颜诛毙。\n英卫。\n摅红气，寰海共欣，雪恨亡胡岁。\n宸眷褒功，华衮貂蝉，荣拜济时左揆。\n圣君用贤终始，肯使留侯谦退。\n後范蠡，愿永佐中兴，庄椿同纪。", 
    "rhythmic": "喜迁莺"
  }, 
  {
    "author": "郝子直", 
    "content": "华堂当日诞今辰。\n庆门人降西真。\n一杯千岁祝遐龄。\n莫厌频斟。\n不愿头白还黑，不愿齿落重生。\n但容艳只如今。\n寿等松椿。", 
    "rhythmic": "画堂春"
  }, 
  {
    "author": "何得之", 
    "content": "南国蜚声，三鳌孕粹，中兴循吏称首。\n官在中都，斑参玉笋，妙简帝心应久。\n长材已试，名字向、金瓯先覆。\n貂冕冠蝉载服，鸾台凤池荣。\n年年桂觞介寿。\n正江梅、犯寒时候。\n料想舞僮歌女，翠鬟依旧。\n富贵人间罕有。", 
    "rhythmic": "天香"
  }, 
  {
    "author": "徐明仲", 
    "content": "迟日笼晴昼，新火敛馀寒。\n东君着意，留恋春色在人间。\n故遣蓬瀛仙侣，来布阳和德泽，造化寄毫端。\n麾节经行处，喜气满江山。\n听歌谣，五裤暖，二天宽。\n汉朝侧席，英隽玺诏促徵还。\n鞭算钱流粟腐，刃往剧烦解，启沃动龙颜。\n已有白麻笔，草制在金銮。", 
    "rhythmic": "水调歌头"
  }, 
  {
    "author": "徐明仲", 
    "content": "宗社中兴佐，廊庙黑头公。\n故家乔木，十年风虎会云龙。\n三镇上流藩翰，千里北门符钥，何许在民功。\n刀剑还牛犊，饥馑化登丰。\n政成时，春明媚，日和融。\n寿觞如海，愿公一酌倒三松。\n移取活人心手，归作调元勋业，谈笑共平戎。\n还使十书老，直与古人同。", 
    "rhythmic": "水调歌头"
  }, 
  {
    "author": "陈之贤", 
    "content": "人物英雄，更独抱、无双才气。\n年正壮，文章武略，尽曾留意。\n破胆欲凭胸内甲，清原宴启舟中誓。\n笑区区、燕雀不能知，青云志。\n封侯貌，神人比。\n社下手，须荣试。\n况相门出将，君家常事。\n斗印垂金他日贵，寿杯浮玉今朝醉。\n看年年、南极倍明时，春明媚。", 
    "rhythmic": "满江红"
  }, 
  {
    "author": "陈之贤", 
    "content": "炎精昌运，庆天为笃生，中兴人杰。\n横臆甲兵三百万，要扫群胡妖孽。\n抚弱怜贫，排奸击暴，所至人推服。\n飘飘志气，伟哉一代英特。\n预信衮衮公侯，名闻英胄，素有阴功积。\n腾踏从天上去，笑作龙头奇客。\n相印重封，将符再绾，尽履青毡物。\n寿杯满泛，年年长醉正月。", 
    "rhythmic": "念奴娇"
  }, 
  {
    "author": "丁求安", 
    "content": "风卷霜浓，寒销冰谢。\n一年皎月惟今夜。\n桑弧蓬矢庆门阑，云旌羽盖连车马。\n命服新翻，恩波如泻。\n海沂致锦傅声价。\n晓来和气着梅梢，春随温诏看看下。", 
    "rhythmic": "踏莎行"
  }, 
  {
    "author": "丁求安", 
    "content": "紫府延龄，瑶池开宴。\n人间好事都如愿。\n凤雏喜带桂宫香，东床镇压鸾台彦。\n酒泛金杯，香飘龙篆。\n大家齐把瑶觞献。\n中兴天子急贤才，相期共入金銮殿。", 
    "rhythmic": "踏莎行"
  }, 
  {
    "author": "赵师律", 
    "content": "镜天露洗，荡仁风，满县正开桃李。\n无讼堂深睛画永，帘卷鹅山浓翠。\n吏散棠阴，鸟啼花散，箫鼓弦歌地。\n印封碧藓，笑谈无限清致。\n佳会正属悬弧，十分蕉叶，共祝千秋岁。\n道骨仙风元自有，功业人间游戏。\n名覆金瓯，班联玉笋，行庆风云会。\n莲舟容与，此时归继仙裔。", 
    "rhythmic": "念奴娇"
  }, 
  {
    "author": "赵师律", 
    "content": "楚天春晚，尽替了，残红点成层碧。\n蝴蝶蜂儿娇未足，舞破游丝千尺。\n一夜风高，满天清露，冷浸琼楼彻。\n遮鸾绕凤，使君不是凡骨。\n游荡偶尔人间，铃斋谈笑，好作龚黄匹。\n火急功成天上去，却问蓬莱消息。\n酒泻鹅儿，十分金盏，染就眉间色。\n满城争看，一封鹗荐飞入。", 
    "rhythmic": "念奴娇"
  }, 
  {
    "author": "赵师律", 
    "content": "重阳还近秋光好，银屏翠箔凉透。\n凤髓炉温，鱼轩瑞应，天与冰壶清透。\n多文在手。\n更赖玉腰肢，唾花衫袖。\n旧约梅仙，为来人世作珍偶。\n虚堂帘半卷，化工何限意，妆点时昼。\n真香葵倾劝盏，都把芳心为寿。\n当歌对酒。\n愿绿发朱颜，镇长依旧。\n宝名高，已书千岁久。", 
    "rhythmic": "齐天乐"
  }, 
  {
    "author": "赵师严", 
    "content": "文章太守，今作湖山主。\n冰雪照人清，赋仙家、出尘风度。\n流芳积庆，故自有渊源，家将相，世侯王，勋德藏盟府。\n政修人治，千里歌来暮。\n有脚是阳春，鼓和风、遍充寰宇。\n芝泥封诏，肯为郡人留，苍玉佩，紫金貂，稳上星辰去。", 
    "rhythmic": "蓦山溪"
  }, 
  {
    "author": "无名氏", 
    "content": "光风转蕙，正中和节过，艳阳春半。\n暖日，瑞烟蓬勃，正是生申华旦。\n保厘东土三载，分却九重霄旰。\n政成也，且凝香燕寝，雍容方面。\n堪羡。\n德望重，敌国隐然，不假长江险。\n堂上奇兵，胸中妙画，便是当年韩范。\n况逢左辖虚位，早晚洪钧须转。\n来岁里，看内家敕使，传呼宣劝。", 
    "rhythmic": "喜迁莺"
  }, 
  {
    "author": "辛弃疾", 
    "content": "画堂帘卷，贺燕双双语。\n花柳一番春，倚东风、雕红镂翠。\n草堂风月，还似旧家时，歌扇底，舞边，寿年年醉。\n兵符传垒，已莅葵丘戍。\n两手挽天河，要一洗、蛮烟瘴雨。\n貂蝉冠冕，应是出兜鍪，五鼎，梦三刀，侯印黄金铸。", 
    "rhythmic": "蓦山溪"
  }, 
  {
    "author": "辛弃疾", 
    "content": "露染武夷秋，千蛮耸翠。\n练色泓澄玉清水。\n十分冰鉴，未吐玉壶天地。\n精神先付与，人中瑞。\n青锁步趋，紫微标致。\n凤翼看看九十里。\n任挥金碗，莫负凉飚佳致。\n瑶台人度曲，千秋岁。", 
    "rhythmic": "感皇恩"
  }, 
  {
    "author": "辛弃疾", 
    "content": "簪履竟晴昼，画戟插层霄。\n红莲幕底风定，香雾不成飘。\n螺髻梅妆环列，凤管檀糟交泰，回雪无纤腰。\n觞酒荡寒玉，冰颊醉江潮。\n颂丰功，祝难老，沸民谣。\n晓庭梅蕊初绽，定报鼎羹调。\n龙衮方思勋旧，已覆金瓯名姓，行看紫泥褒。\n重试补天手，高插侍中貂。", 
    "rhythmic": "水调歌头"
  }, 
  {
    "author": "沈伯文", 
    "content": "山连嵩岱，疆分齐鲁，济南自古多奇月。\n魄堕英星，芒剪瑞□，来参汉主龙飞。\n仙露繁枝。\n振家声赫奕，金印传龟。\n一种春风，後园桃李自成蹊。\n淮暂弭旌旗。\n庆歌浮绿野，人静圜扉。\n梅破粉痕，柳回星眼，相将紫诏催归。\n玉勒晓骢嘶。\n望天墀咫尺，香惹朝衣。\n最好朱颜绿发，劝宴凤凰池。", 
    "rhythmic": "望海潮"
  }, 
  {
    "author": "钱处仁", 
    "content": "勋门积庆，为皇家此日，重生贤辅。\n崧岳储神须信道，非特当年申甫。\n清白传芳，高明驰誉，材更兼文武。\n黑头年少，风云还会龙虎。\n天为指日垂弧，张持节，不遣穹庐去。\n中使传宣，颁赐锡赍，清晓欢声旁午。\n两世光华，一门荣耀，盛事夸千古。\n祝公千岁，庙堂长佐贤主。", 
    "rhythmic": "念奴娇"
  }, 
  {
    "author": "钱处仁", 
    "content": "正梧阴碧转，扇浪凉生，渐回秋意。\n祥绕朱门，有崧灵锺瑞。\n笔走龙蛇，句雕风月，好客敦高谊。\n苏小琵琶，绿珠箫管，日添罗绮。\n邃阁清班，贰车清政，奕叶蝉联，世间谁比。\n行侍甘泉，趁青春荣贵。", 
    "rhythmic": "醉蓬莱"
  }, 
  {
    "author": "李焕", 
    "content": "云蒸雷动。\n庆瑞岳降真，祥生申甫。\n元后慈贤，勋臣英烈，百世显光家谱。\n久许致身忠孝，何止满怀今古。\n听舆论，是侯王苗裔，神仙俦侣。\n争睹藩尹盛，刑揩政成，和气横眉宇。\n北阙莺花，西湖风月，旌骑稳游天路。\n福海寿山无比，烂醉黄堂歌舞。\n正荣耀，有华姻宠授，清朝恩数。", 
    "rhythmic": "喜迁莺"
  }, 
  {
    "author": "李焕", 
    "content": "风云嘉会，有英杰瑞时，来符平泰。\n子建才华，平阳勋业，流庆至今犹在。\n闾史卿来曾记，骨相堂堂庞艾。\n少年日，已心包云泽，名高嵩岱。\n超迈人尽道，今代吏师，小试犹淹大。\n两路登车，三州出牧，游刃了无凝碍。\n便合进推荷橐，迤逦参陪天。\n愿从此，奉明君真相，优游千载。", 
    "rhythmic": "喜迁莺"
  }, 
  {
    "author": "林伯镇", 
    "content": "百年卿族。\n更七叶桂籍，蝉联相续。\n早冠鳌峰，入持魁柄，却商野耕岩筑。\n绅望山瞻斗。\n勋业铭书金竹。\n倦陶冶，暂镜湖舒啸，琳宫休足。\n催促。\n归秉轴，须与君王，同享无疆福。\n缓访赤松，莫留绿野，宇县待公恢复。\n手把命堂印，腰束精寒玉。\n愿岁岁，看和羹梅绽，古阶槐绿。", 
    "rhythmic": "喜迁莺"
  }, 
  {
    "author": "林伯镇", 
    "content": "破腊星回春可数。\n天佑中兴，岳降神生再。\n造膝一言曾寤主，翱翔历遍清华路。\n盖代功名知自许。", 
    "rhythmic": "凤栖梧・蝶恋花"
  }, 
  {
    "author": "林伯镇", 
    "content": "弥诞秩初筵。\n催舞春雷杂管弦。\n惊破梅梢香喷雪，都缘。\n王母瑶池会列仙。\n残腊嫩寒天。\n恰在正朝两日前。\n搀借椒花先献寿，新元。\n重数壬辰第一年。", 
    "rhythmic": "南乡子"
  }, 
  {
    "author": "王涣", 
    "content": "水沉香霭，满钱塘千里，秋烟如织。\n万井欢声瞻宝钱，遥指明星南极。\n辇路看花，神旗垂彩，名冠金门籍。\n平阳家世，凌烟都减颜色。\n须信勋业风流，阳春有脚，到处开桃李。\n拥油幢宸眷重，吴越江南江北。\n认取疏梅，东君深意，遣调羹消息。\n凤书飞下，绿槐元自相识。", 
    "rhythmic": "念奴娇"
  }, 
  {
    "author": "陈敷", 
    "content": "明月双溪上，胜景号金华。\n当年此夕，多少鸾凤杂云霞。\n共拥飘倦伯，来作人间英杰，王谢旧名家。\n纶绋妙文采，帷幄富忠嘉。\n圣天子，形梦寐。\n眷尤加。\n麒麟烟上早晚，丹陛听宣麻。\n鼎袖无穷勋业，岁岁薰风日永，萱秀北堂花。\n潋滟绮筵酒，寿算等胡沙。", 
    "rhythmic": "水调歌头"
  }, 
  {
    "author": "甄良友", 
    "content": "杲杲重光，遥山耸翠，九天秋气高明。\n露团仙掌，初月挂前星。\n帝念吾君父子，亲传授、光启中兴。\n生储后，是为三圣，一道以相承。\n升平。\n当此际，黄花照座，丹桂充庭。\n对雨宫喜色，百辟欢声。\n好是橙黄桔绿，宣猷殿、酒碧香清。\n重重庆，尧仁舜孝，亲见禹功成。", 
    "rhythmic": "满庭芳"
  }, 
  {
    "author": "甄良友", 
    "content": "十月小春天。\n放榜梅花作状元。\n会庆礼成三日後，生贤。\n第一龙飞不偶然。\n劝酒自弹弦。\n更着班衣寿老仙。\n见说海坛沙张也，明年。\n此夜休嗔我近前。", 
    "rhythmic": "南乡子"
  }, 
  {
    "author": "甄良友", 
    "content": "华表鹤重来，嘉禾合穗。\n天命真人救斯世。\n故仙子来佐，中兴之际。\n这回真是个，风云会。\n天水庆源，钱塘潮势。\n主圣臣贤千岁。\n半钩月小，一剪梅花香细。\n太平无事也，休辞醉。", 
    "rhythmic": "感皇恩"
  }, 
  {
    "author": "甄良友", 
    "content": "直节傲山雪，偃盖咏松风。\n天香真色来报，春信月明中。\n六七日分景纬，五百年间英气，相值产维崧。\n君子中庸也，天下有胡公。\n把州麾，将漕计，简渊衷。\n淳熙新政，往风虎，趁云龙。\n底用玉卮卜寿，看取天然难老，高竹与长松。\n更有红梅实，调鼎告成功。", 
    "rhythmic": "水调歌头"
  }, 
  {
    "author": "甄良友", 
    "content": "希夷本是儒先祖。\n云仍来自神仙所。\n前日一阳生。\n德星今夜明。\n灵椿殊未老。\n仙桂双双好。\n好是百花魁。\n年年称寿杯。", 
    "rhythmic": "菩萨蛮"
  }, 
  {
    "author": "甄良友", 
    "content": "照水绮霞明木杪。\n彩翼双栖，未觉桐阴少。\n正是一年秋光好。\n世间重睹香山老。\n祝寿人如群玉绕。\n满酌金莲，愿永谐歌笑。\n仙客莫疑来不早。\n洞中日月天昏晓。", 
    "rhythmic": "蝶恋花"
  }, 
  {
    "author": "郑元秀", 
    "content": "富贵不难致，名节几人全。\n渡江龙化，于今五十有三年。\n历数中兴诸老，谁似武夷仙伯，操行老弥坚。\n吾道方中否，一柱独擎天。\n江南北，湘左右，惠宣敷。\n见说韩公城下，米斗只三钱。\n人愿公归台鼎，我愿公归草隐，九老要齐肩。\n岁岁祝公寿，风月满梅川。", 
    "rhythmic": "水调歌头"
  }, 
  {
    "author": "郑元秀", 
    "content": "园林夸富贵，红绿簇枝头。\n阳和毓秀，气屈贾压曹刘。\n翰墨场中独步，洒落胸中万卷，横截百川流。\n邈视青云侣，俯着看瀛洲。\n到如今，萦扃务，尚淹留。\n庙堂应得好语，早晚觐宸旒。\n从此立登要路，便可羽仪台阁，指日凤池游。\n岁岁蟠桃会，椿算八千秋。", 
    "rhythmic": "水调歌头"
  }, 
  {
    "author": "黄人杰", 
    "content": "飞花闲院落。\n渐燕觜泥融，蜂须香薄。\n风光未全恶。\n有出林青杏，殿春红药。\n东皇旧约。\n把馀芳、一时留著。\n等君侯维岳佳辰，惜景为供春酌。\n新乐。\n谁番清韵，非石非金，金城弦索。\n如闻荐鹗，青云外，有飞削。\n双凫容与，摩天东上，稳步鸾台凤阁。\n管平泉，昼锦归时，发犹未鹤。", 
    "rhythmic": "瑞鹤仙"
  }, 
  {
    "author": "黄人杰", 
    "content": "垛翠云蓬远。\n日鸟高、炎官直午，暑风微扇。\n二六尧开秀荚，跨海冰轮待满。\n怪院落，笙箫如剪。\n太乙然藜天际下，度卯金仙子，生华旦。\n依日月，近云汉。\n经时持橐明光殿。\n问江乡年来有几，只君方见。\n入座夫人难老甚，炯炯金霞照眼。\n笑指点，琼舟权劝。\n愿得调元勋业就，为红泉石磴轻轩冕。\n归共作，赤松伴。", 
    "rhythmic": "贺新郎"
  }, 
  {
    "author": "黄人杰", 
    "content": "突金仙屋。\n素秋深、长空霁雨，万山如浴。\n惊破元戎呼小队，来看飞泉喷玉。\n正晚谷，清镜圆熟。\n还是紫微初度至，对禅关，自奏长生曲。\n留杖屦，倚松竹。\n汉中念远眉休蹙。\n问擎天拄地，个事只今谁独。\n看领召环回首，笑把江神要束。\n任碾破，澄波新绿。\n去了中兴台辅叶，挂貂蝉莫受风埃触。\n归绿野，种瑶簌。", 
    "rhythmic": "贺新郎"
  }, 
  {
    "author": "黄人杰", 
    "content": "季灰融，盛寒里、梅香乍放。\n元道是酿成和气，间生名将。\n马革裹尸男子志，虎头食肉通侯相。\n更胸中、十万拥奇兵，人皆仰。\n腰金印，垂玉帐。\n忠胆锐，雄心壮。\n倚辕门几望，北州驰想。\n且倒长江为寿酒，却翻银浦千寻浪。\n算时来、一笑洗胡尘，迎天仗。", 
    "rhythmic": "满江红"
  }, 
  {
    "author": "黄人杰", 
    "content": "老子生朝，萧然坐离骚窟宅。\n更莫诧、才雄屈宋，诗高刘白。\n不向凤凰池上住，不逃鹦鹉洲边迹。\n谩一官、如水过称呼，诸侯客。\n平生志，水投石。\n首已皓，心犹赤。\n算陆沉雄奋，总非人力。\n广武成名惟孺子，高阳适意须欢伯。\n睨醉乡、一笑抚青萍，乾坤窄。", 
    "rhythmic": "满江红"
  }, 
  {
    "author": "黄人杰", 
    "content": "老火西流，风露洗、银湾一色。\n还又近、半秋天气，月将成魄。\n玉燕来时清梦觉，书麟游处飞仙谪。\n问东南、一尉着斯人，如何得。\n君不学，吴门卒。\n君不问，长安狄。\n且持杯半揖，楚江。\n东府西台看历遍，归来绿野盟泉石。\n却从容、三万六千朝，追元白。", 
    "rhythmic": "满江红"
  }, 
  {
    "author": "黄人杰", 
    "content": "小驻碧油，公两载、重临初度。\n满全楚、袭人和气，拍天歌舞。\n波涌荆江流不断，地连巫峡山无数。\n指此山、此水诵公恩，难忘处。\n民有恨，来何暮。\n民有愿，归无遽。\n各相携卧断，衮衣归路。\n只恐九重劳梦寐，不容十国私霖雨。\n看便飞、丹诏日边来，朝天去。", 
    "rhythmic": "满江红"
  }, 
  {
    "author": "黄人杰", 
    "content": "记征鸿归候，梦燕来时，雪清梅瘦。\n寒日迎长，觉微宽宫漏。\n翼轸分辉，斗牛呈瑞，间气维锺秀。\n江左风流，夷吾家世，尘源深厚。\n况是新闻，日边增秩，诰墨方妍，玉符将剖。\n五马西还，看鸳鸿为偶。", 
    "rhythmic": "醉蓬莱"
  }, 
  {
    "author": "黄人杰", 
    "content": "菊黄萸紫，近重阳、天气秋光如洗。\n怀燕占熊，还又应、崧岳生申时节。\n玉女擎香，金仙持送，锦里欢声彻。\n照人风度，满怀俱是冰雪。\n那更千里江城，政成人化，比春生秋杀。\n双凤云间御诏墨，将下十行新札。\n黄阁亨衢，碧油重幕，稳复清毡物。\n策勋归去，蟠桃犹许三窃。", 
    "rhythmic": "念奴娇"
  }, 
  {
    "author": "黄人杰", 
    "content": "山光堂下，恰催花雨过，韶华将半。\n蝶舞回风莺度曲，暖响笙箫庭院。\n泥轼仙翁，当时此夕，正梦投怀燕。\n紫髯黄发，到今如此清健。\n岂但风月平分，海沂千里，流得欢声遍。\n屈宋江山，还助说，莫惜金荷频卷。\n问寿何如，凤池三到，却放壶天晚。\n赤松应待，挂冠归伴萧散。", 
    "rhythmic": "念奴娇"
  }, 
  {
    "author": "黄人杰", 
    "content": "生申时节书云月。\n惊怪玉梅开不彻。\n犯寒那得一枝春，要与邦君供胜绝。\n可轩有个词清切。", 
    "rhythmic": "玉楼春"
  }, 
  {
    "author": "黄人杰", 
    "content": "晓色收梅雨。\n玉衡高、寒杓插午，月生银浦。\n一片祥光横碧落，幻出新晴院宇。\n拥阆苑、擎香天女。\n簇引飞仙来瑞世，向乌衣巷陌，生文度。\n人物似，古怀祖。\n履声合上尧阶去。\n问如何低回计幕，蜀山深处。\n金字催还知有日，且听尊前妙语。\n更领略、双成歌舞。\n愿借流三峡水，与君侯尽作流霞注。\n觞百举，寿千数。", 
    "rhythmic": "贺新郎"
  }, 
  {
    "author": "黄人杰", 
    "content": "桔绿橙黄霜落候。\n小春天气宜晴昼。\n一片祥光横宇宙。\n仙乐奏。\n千官共祝南山寿。\n湛露恩波浓似酒。\n□堂宴罢嵩呼後。\n压帽宫花红欲溜。\n还拜手。\n瞻天望圣徘徊久。", 
    "rhythmic": "渔家傲"
  }, 
  {
    "author": "黄人杰", 
    "content": "绛河清，丹阙晓。\n云路烛龙照。\n鹤发仙翁，笞凤下天眇。\n莹然璞玉襟怀，层冰风表。\n镇长住、人间三岛。\n怎知道。\n不用九转丹砂，灵椿自难老。\n骥子麟儿、勋业付渠了。\n已持红药开时，赤松游处，寿觞对、壶天倾倒。", 
    "rhythmic": "祝英台近"
  }, 
  {
    "author": "黄人杰", 
    "content": "荣喉娇脆，燕体轻盈，争翻妙舞新声。\n元是君侯生日，爽气澄清。\n天应人为献寿。\n春着意、花也留情。\n恣豪饮，似流觞曲水，前度兰亭。\n况遇湖山官满，无一事、身心分外安宁。\n买个归舟，随鸥趁鹭长征。", 
    "rhythmic": "胜胜慢・声声慢"
  }, 
  {
    "author": "黄人杰", 
    "content": "六月炎官收火伞，南薰尽洗烦蒸。\n十三荚又争青。\n问知陈仲举，元是此时生。\n别驾功成清暇日，题舆尚带屏星。\n黑头非晚至公卿。\n且倾浮蚁酒，来听祝龟龄。", 
    "rhythmic": "临江仙"
  }, 
  {
    "author": "黄人杰", 
    "content": "江上小春来几许，湘桃已发微妍。\n开云今夕降飞仙。\n花神回暖律，天女炷祥烟。\n见说士元方展骥，低回共应尘缘。\n人间更住一千年。\n却骑丹凤去，归到五云边。", 
    "rhythmic": "临江仙"
  }, 
  {
    "author": "黄人杰", 
    "content": "秋色三分绕过二，江城又近重阳。\n翠双荚为谁芳。\n梅仙生此日，神物自呈祥。\n陶菊半黄萸斗紫，一时来共飞觞。\n祝君腾踏比奇章。\n玉枝元不许，眉寿与天长。", 
    "rhythmic": "临江仙"
  }, 
  {
    "author": "黄人杰", 
    "content": "解事西风真可意，秋声不到尧。\n尚馀□荚十分清。\n知君当此际，清梦应长庚。\n道骨仙风元不老，天开鹤算龟龄。\n更看宝带换红。\n拂衣辞管库，谈笑取功名。", 
    "rhythmic": "临江仙"
  }, 
  {
    "author": "黄人杰", 
    "content": "问讯梅花开也未。\n孕雪┭香，春在寒梢尾。\n试与折来供一醉。\n寿乡容与生春意。\n律转黄锺霜小霁。\n月姊乘鸾，伴我浮尘世。\n结取年年今日誓。\n梅花影里看仙桂。", 
    "rhythmic": "蝶恋花"
  }, 
  {
    "author": "黄人杰", 
    "content": "三月桃花浪。\n涌荆红、浮光散彩，倚空千丈。\n杨柳阴中长堤路，一片笙歌暖响。\n春待晚、气清天亮。\n闻道君侯生此日，具虎头、飞食封侯相。\n风度远，襟怀爽。\n宝杯为我倾家酿。\n醉乡深，何妨更尽，吸川鲸量。\n富贵时来应自有，岂在随人俯仰。\n且共把、眉头开放。\n但得仙风长不老，又安知、不做东南将。\n勋业付，云台上。", 
    "rhythmic": "贺新郎"
  }, 
  {
    "author": "黄人杰", 
    "content": "江梅还是嫁东风。\n夜半春心一点融。\n知道个人生此日，暗香浮雪荐金锺。", 
    "rhythmic": "瑞鹧鸪"
  }, 
  {
    "author": "黄人杰", 
    "content": "西风猎猎，秋到双荚。\n天女擎香开寿□，寿酒浮花蘸甲。\n眉间一点轻黄。\n归帆已载斜阳。\n去矣留中好住，尧天日月偏长。", 
    "rhythmic": "清平乐"
  }, 
  {
    "author": "黄人杰", 
    "content": "金虎鸣秋，玉龙ㄏ月，天气正凉。\n应梦熊时侯，叶丹苔碧，栖鸾亭馆，桔绿橙黄。\n人在兰台公子上，更身寄风流屈宋卿。\n登赏处，记含情纾思，曾赋高唐。\n春明旧家不远，算蝉嫣袭庆，都付仇香。\n况弦初续，和生角徵，鹗书频下，名厕循良。\n但得西风吹峡水，尽倒卷波澜添寿觞。\n功业事，有朱颜领略，未许称量。", 
    "rhythmic": "沁园春"
  }, 
  {
    "author": "黄人杰", 
    "content": "腊近嘉平，谁教放、梅梢弄雪。\n更为问、霜前甘泽，应何时节。\n十荚尧开翠羽，一番潘貌蒸红颊。\n是武夷、六六洞王中，生贤哲。\n头未雪，心犹铁。\n柔不茹，刚难折。\n个功名怀抱，试看摅发。\n渌水中间辞地角，绛霄高处朝天阙。\n管痴儿、事了挂冠归，方华发。", 
    "rhythmic": "满江红"
  }, 
  {
    "author": "黄人杰", 
    "content": "居士生朝，元来是、湖山胜日。\n长共荐、霜前篱落，半黄橙桔。\n酒压浮蛆新旨酽，香浮瑞兽祥烟密。\n更小蛮、清唱入时宜，声飘逸。\n湖海量，冰霜质。\n年未老，身犹屈。\n记平生操履，几曾亏失。\n季野阳秋虽有自，伯仁崆峒原无物。\n待着君、添个老人星，人间出。", 
    "rhythmic": "满江红"
  }, 
  {
    "author": "黄人杰", 
    "content": "解语宫商，为谁奏、长生一曲。\n见说道、密堂深处，宝香芬馥。\n月里飞仙云际下，乘鸾来伴凫仙宿。\n约年年、生日醉冰，簪梅玉。\n花与貌，争清淑。\n云共发，斗新绿。\n尽壶觞为寿，苦无他说。\n有子有孙真老大，无嗔无妒家和睦。\n更鸾花、剩着几番封，平生足。", 
    "rhythmic": "满江红"
  }, 
  {
    "author": "黄人杰", 
    "content": "逗晓晴烟敛。\n过书云、祥开五日，漏添宫线。\n葭莞飞灰微度暖，着梅梢尚浅。\n怪深院、笙箫如剪。\n非雾非烟浮月观，应麟书，吐处豪英产。\n迟绣斧，启华宴。\n楚腰舞彻霓裳遍。\n拥金船，柔纤莹玉，十分争劝。\n醉入无何休莫问，日下长安非远。\n况一点、眉黄新见。\n掩鼻功名须办了，赋归来、却访乔松伴。\n应未许，雪枝汗。", 
    "rhythmic": "贺新郎"
  }, 
  {
    "author": "黄人杰", 
    "content": "急雨收庚暑。\n倚三峰、祥光万丈，晓窥临汝。\n金石台边人语闹，惊怪麟书夜吐。\n又却是、重生申甫。\n笔底婆澜翻瀚海，更风流，不减王文度。\n冰共雪，是标榘。\n双凫有底人间住。\n为萍江，一齐洗尽，吏奸民蠹。\n见说王堂新有诏，趣近尧天尺五。\n看紫闼黄扉平步。\n我有新翻长寿曲，愿淮波、衮衮长东注。\n波未竭，寿无数。", 
    "rhythmic": "贺新郎"
  }, 
  {
    "author": "黄人杰", 
    "content": "挺挺君家有祖风。\nō任馀庆尚无穷。\n钓鳌莫问当年事，汗马须收第一功。\n何日是，梦维熊。\n麦光摇翠浪花红。\n一尊敬为祈难老，要作人间矍铄翁。", 
    "rhythmic": "鹧鸪天"
  }, 
  {
    "author": "黄人杰", 
    "content": "落落南班间世英。\n风流人物汉更生。\n当时良月垂孤处，天女惊香下广庭。\n鲸作量，兕为觥。\n尽倾家酿祝龄。\n校雠天禄须君辈，藜杖看陪太乙星。", 
    "rhythmic": "鹧鸪天"
  }, 
  {
    "author": "黄人杰", 
    "content": "瑞霭朝迷紫极宫。\n梅香轻度琐窗风。\n关西都护生时节，来吐芳心献寿锺。\n头来白，频先红。\n臂强方解挽雕功。\n银符玉帐轻毡在，稳著功名继乃翁。", 
    "rhythmic": "鹧鸪天"
  }, 
  {
    "author": "黄人杰", 
    "content": "小春就双桃靥。\n伴他二六尧荚。\n红绿若为新。\n个时生玉人。\n玉人持酒笑。\n笑与仙翁道。\n从此百年中，莺花几度封。", 
    "rhythmic": "菩萨蛮"
  }, 
  {
    "author": "黄人杰", 
    "content": "瑶台夜冷清霜泣。\n听得双成语。\n有人乘月下云端。\n吹彻凤箫来此、伴栖鸾。\n尊前有个新番曲。\n不唱蟠桃熟。\n一杯聊驻玉精神，长与雪梅争韵、更争春。", 
    "rhythmic": "虞美人"
  }, 
  {
    "author": "黄人杰", 
    "content": "吕城春色知何处。\n试听流莺语。\n江头别有小壶天，唤起一番花柳、弄芳妍。\n主人元是虬髯种。\n胸次吞云梦。\n一尊何翅祝长年。\n看取金枝从此、更联。", 
    "rhythmic": "虞美人"
  }, 
  {
    "author": "黄人杰", 
    "content": "菊花不等重阳到。\n昨夜都开了。\n问知仙子是生辰。\n采翠浮金来供、玉壶春。\n周郎莫计文君寿。\n头白须相守。\n从今更数百年期。\n月底云间同跨、彩鸾归。", 
    "rhythmic": "虞美人"
  }, 
  {
    "author": "黄人杰", 
    "content": "飞八叶书云後。\n此日孙枝秀。\n爱他风味似吾人。\n都是笔头能篆、又能文。\n青青两鬓年方壮。\n儿女俱成长。\n要添福寿与荣华。\n教取一庭兰玉、共成家。", 
    "rhythmic": "虞美人"
  }, 
  {
    "author": "黄人杰", 
    "content": "疏梅淡月年年好。\n景思今年早。\n迎长时节近佳辰。\n看取衮衣华发、尽麒麟。\n酒中倒卧南山绿。\n起舞人如玉。\n风流椿树可怜生。\n长与柳枝桃叶、共青青。", 
    "rhythmic": "虞美人"
  }, 
  {
    "author": "黄人杰", 
    "content": "挽红留翠，为东皇、那住二分春色。\n燕舞回风莺度曲，晴昼光生瑶席。\n天女擎香，长庚入梦，还有飞仙谪。\n方瞳方颊，玉壶清浸胸臆。\n休问辟谷延年，介君眉寿，自有阴功□。\n膝下雏俱擢秀，争奋摩天云翼。\n白雪声中，黄流影里，且放琼舟侧。\n醉乡深处，兴来时拊金伏。", 
    "rhythmic": "念奴娇"
  }, 
  {
    "author": "石孝友", 
    "content": "分景亭前，梅红糁、柳金谁粟。\n芳意闹，烧灯初过，坠萱才六。\n此日悔康歌别驾，当年神降生崧岳。\n看邦人，称寿雾凝香，杯丛玉。\n采石月，光天禄。\n姑溪水，增川福。\n炳灵祥曾产，瑞枝奇木。\n秋露短檠诗礼训，春风小院琵琶曲。\n愿长眉疏鬓等松椿，年年绿。", 
    "rhythmic": "满江红"
  }, 
  {
    "author": "石孝友", 
    "content": "贤圣相逢信有因。\n同年同月下穹庭。\n紫薇花下丝纶手，采石江边衮绣身。\n梅破腊，酒浮春。\n锦绷行弄掌珠新。\n那人请效封人祝，愿寿尧君与舜臣。", 
    "rhythmic": "鹧鸪天"
  }, 
  {
    "author": "石孝友", 
    "content": "梅雪弄芳馨。\n饯日迎辰契月。\n争着琴堂称贺处，娉婷。\n满捧霞觞璨鲤庭。\n鹤等更龟龄。\n八十仙翁醉复醒。\n好倩洛阳驰誉手，丹青。\n乞与人间作寿星。", 
    "rhythmic": "南乡子"
  }, 
  {
    "author": "石孝友", 
    "content": "帘卷南薰，微雨过、天容似沐。\n开绮燕，红蕖别馆，绿槐高屋。\n灵寿杖横龙脊瘦，长年酒酿鹅儿熟。\n唤飞琼、亲捧紫霞杯，歌新曲。\n双凤好，温和玉。\n谈俭幕，嬉莱眼。\n且功成身退，注名仙。\n莲社焚香冰琢句，兰亭笔云翻墨。\n愿朱颜、长伴赤松游，骑黄鹄。", 
    "rhythmic": "满江红"
  }, 
  {
    "author": "石孝友", 
    "content": "且转桐阴，正玉燕、飞来夏屋。\n帘幕映，海留红艳，麝重兰馥。\n风采传闻瞻瑞节，婉谋曾是回钧轴。\n卷秦淮、吹入酒杯中，波翻绿。\n丹诏下，公归速。\n看日奏，三千牍。\n想春迷柳院，夜分莲烛。\n清暑声寒苍玉佩，月娥笑捧长生。\n问瑶池、阿母手栽花，何年熟。", 
    "rhythmic": "满江红"
  }, 
  {
    "author": "周云", 
    "content": "黄蕊封金，素英缕玉，此花端为君开。\n五云深处，昨夜见三台。\n天相勋门庆胄，嫖姚後，重产英材。\n蝉宫客，胸中万卷，荷橐久徘徊……。", 
    "rhythmic": "满庭芳"
  }, 
  {
    "author": "周云", 
    "content": "千崖滴翠。\n正秋高时侯。\n橙黄桔绿又重九。\n有蓬壶仙子、赤鲤来游，风云会，施展经纶妙手。\n去年称寿处，北斗天浆，今夜天浆挹南斗。\n听笙箫云里奏，月满琼楼，瑶台上、拥出嫦娥观酒。\n待脚踏层云倒天河，尽倾向霞觞，与君为寿。", 
    "rhythmic": "洞仙歌"
  }, 
  {
    "author": "俞国宝", 
    "content": "灵谷有荚气，盘结在巴山。\n云蒸雨朵欲遣，奇怪出人间。\n不作丰城宝剑，不作渥洼灵种，不作化龙竿。\n生此济时杰，理乱总相关。\n入为相，出为将，两馀闲。\n忠肝义胆，曾将鲠论破天颜。\n好把平勋业，趁取河清桃熟，千岁奉金銮。\n草却登封检，双鬓未曾斑。", 
    "rhythmic": "水调歌头"
  }, 
  {
    "author": "俞国宝", 
    "content": "南省西清，黄扉青琐，五年历遍中都。\n一封朝奏，无乃爱君欤。\n便作筠阳胜赏，东溪上、鸥鸟相娱。\n谁知道，心存魏阙，身暂寄江湖。\n东溪，何所有，冬梅夏柳，春杞秋蕖。\n谩回首，多少笼鸟池鱼。\n细看山林朝市，经行处、等是蘧庐。\n今朝好，一杯寿酒，一卷养生书。", 
    "rhythmic": "满庭芳"
  }, 
  {
    "author": "俞国宝", 
    "content": "落落江湖三岛，才高懒住清都。\n手携黄石一编书。\n醉眠莘垅月，闲钓渭川鱼。\n见说玉阶三尺地，思君来讲唐虞。\n夜来南极一星孤。\n不知天子梦，曾到傅岩无。", 
    "rhythmic": "临江仙"
  }, 
  {
    "author": "俞国宝", 
    "content": "木犀开了。\n还是生辰到。\n一笑对东风，喜人与、花容俱好。\n寿筵启处，香雾扑帘帏，星河晓，晚丝簧奏，拚取金尊倒。\n当年仙子，容易抛蓬岛。\n月窟与花期，要同向、人间不老。\n拈枝弄蕊，此乐几时穷，一岁里，一番新，莫与蟠桃道。", 
    "rhythmic": "蓦山溪"
  }, 
  {
    "author": "俞国宝", 
    "content": "春到江南江北了，东皇未识花权。\n直将和气入巴川。\n逢迎天上客，来作地行仙。\n满捧一杯听细说，只今谁似公贤。\n愿推功业辅尧年。\n都将闲日月，来醉百花前。", 
    "rhythmic": "临江仙"
  }, 
  {
    "author": "俞国宝", 
    "content": "群花烂熳，春色浓如酒。\n芳草绿铺茵，正荼シ、牡丹时侯。\n佳辰协瑞，来降蕊宫仙，珠帘卷，画堂深，香雾腾金兽。\n朱颜绿鬓，不改长安旧。\n金盏莫辞深，拚通宵、尽从银漏。\n笙歌丛里，欢笑度年华。\n看荣贵，有儿孙，永祝松椿寿。", 
    "rhythmic": "蓦山溪"
  }, 
  {
    "author": "俞国宝", 
    "content": "江天霜晓，梅粉参差吐。\n剪剪暗香风，自吹到、瑶台仙路。\n辎缥缈，昨夜出蓬莱，云鬓薄，月眉纤，元是飞琼侣。\n知书识字，书带先生女。\n来配计然家，货财等、封君千户。\n谷量牛马，更用斗量金，年不老，富无穷，常作蟠桃主。", 
    "rhythmic": "蓦山溪"
  }, 
  {
    "author": "俞国宝", 
    "content": "云收雾敛，过一番疏雨，秋容新沐。\n月满巴山天似水，满眼祥云飞扑。\n一点长庚，瑞腾光彩，独照梅仙屋。\n十洲三岛，有人初降凡俗。\n长怪李白疏狂，骑鲸一去，千载无人逐。\n也解重来应尚欠，多少人间传曲。\n只怨君王，促归批诏，夜对金莲烛。\n蓬莱日醉，不知海岛桃熟。", 
    "rhythmic": "念奴娇"
  }, 
  {
    "author": "王孝严", 
    "content": "昨宵灰动，有阶前春草，侵凌春雪。\n碧玉堂前为寿处，齐祝遐龄千百。\n夜冷笙箫，庭深灯火，应照梅妆额。\n容华依旧，向来姑射标格。\n独恨绾系日边，东风回首，还有溪山隔。\n怅望云飞，凝伫久，空使怀英心折。\n遥折一枝，饱斟花露，再拜瞻南极。\n愿言来岁，凤池同看春色。", 
    "rhythmic": "念奴娇"
  }, 
  {
    "author": "陈晔", 
    "content": "腰下重金贵，眉间一点黄。\n定知从此庆非常。\n况有阴功宜寿、等天长。\n乞得仙家酒，来称诞日觞。\n乃翁阿母醉何妨。\n行见诸郎接武、上明光。", 
    "rhythmic": "南歌子"
  }, 
  {
    "author": "陈晔", 
    "content": "翠竹阴团，绿荷芗嫩，朝来和气盈盈。\n薰风楼阁，玉燕梦初成。\n便有功名壮志，持符节，麟虎频。\n更归来後，挂冠神武，四海□高名。\n今年，方八十，莱衣舞处，拜霞觥。\n想笙歌递奏，鼎沸欢声。\n何用渠渠颂祝，自应合、福禄安荣。\n丹台上，玉清山籍，金字注长生。", 
    "rhythmic": "满庭芳"
  }, 
  {
    "author": "陈晔", 
    "content": "算当年紫府，乘兴霓车，世间游戏。\n符节功名，谩略儿小试。\n自挂衣冠，旋栽松菊，占水云佳致。\n九人年高，重重恩渥，丝纶光贲。\n十里西湖，九霞仙酿，举劝吾翁，诞辰一醉。\n窦氏阴功，筹彭久视。", 
    "rhythmic": "醉蓬莱"
  }, 
  {
    "author": "陈晔", 
    "content": "化日长。\n政莺语，啭新篁。\n到处园林垂绿幄，槐风细，梅雨凉。\n见庭户，瑞霭回翔。\n拥真仙，鸾驭临华堂。", 
    "rhythmic": "耍鼓令"
  }, 
  {
    "author": "邵元实", 
    "content": "双阙步云尾，六阁上鳌头。\n侍臣冠底，英英人物是君侯。\n闻道东皇深意，回想西清往事，早晚启金瓯。\n丹伫宏略，黄阁待名流。\n九秋天，千岁日，一樽酬。\n策勋黄石，相期茅土更封侯。\n稳扈钩陈天仗，净扫搀抢氛，按辔入神州。\n收了卢龙塞，却访赤松游。", 
    "rhythmic": "水调歌头"
  }, 
  {
    "author": "卑叔文", 
    "content": "春回天际，见柳眼翠窥，梅腮粉腻。\n日庆三阳，时逢千载，帷幄挺生元帅。\n亘古抚今忠义，天下安危注意。\n负英伟，信功高耿贾，勋侔霍卫。\n和气。\n东风里，楼阁五云，玉帐环珠翠。\n庙食真扬，人怀邵父，当代虎臣难比。\n拟把倩桃为寿，莫惜金花沉醉。\n受阃寄，佐君王神武，复恢舆地。", 
    "rhythmic": "喜迁莺"
  }, 
  {
    "author": "臧鲁子", 
    "content": "澹露零空，好风光袂，月华飞入觥筹。\n青莲碧藕，芡实与鸡头。\n笑傲纶巾羽扇，有如此、人物风流。\n西湖上，不妨游戏，民富自封侯。\n骈蕃。\n新宠渥，弃华延阁，领事园丘。\n看木牛流马，恢复神州。\n万里凉霄浩渺，使星共、南极光浮。\n从今好，一秋长醉，直醉过千秋。", 
    "rhythmic": "满庭芳"
  }, 
  {
    "author": "臧鲁子", 
    "content": "虎踞龙蟠万古雄。\n横飞一节大江东。\n今归定作鸾坡客，笔底山川写不穷。\n吟絮柳，赋东风。\n年年春在建章宫。\n天教随佛生人世，恰似河沙寿我公。", 
    "rhythmic": "鹧鸪天"
  }, 
  {
    "author": "臧鲁子", 
    "content": "露洗银潢，风来玉宇，正当□□□□。\n□□□阁，争看拥冰轮。\n共指银河影里，依稀见、执斧仙人。\n还知麽，天教此夕，嵩岳再生申。\n夤缘，当阃寄，高明洞物，爽气侵云。\n记广寒宫殿，曾对高真。\n玉兔捣馀灵药，霞觞化、万种花春。\n嫦娥嘱，愿公难老，长似月精神。", 
    "rhythmic": "满庭芳"
  }, 
  {
    "author": "陈秉文", 
    "content": "山涌银涛，屏间绣，太平今日皇州。\n共惟京牧，昭裔本宗周。\n好是王春正月，维岳降，膺此神休。\n尧阶下，存八荚，长应八千秋。\n优游。\n兼国计，丰财重谷，首善承流。\n更刑清讼简，政入歌讴。\n已副貂蝉眷宠，夸中外，耸动□讴。\n居恩重，苍生望切，好个富民侯。", 
    "rhythmic": "满庭芳"
  }, 
  {
    "author": "谈羲仲", 
    "content": "星宿呈祥，溪山锺秀，凛然生此真贤。\n冰清玉润，还称岁寒天。\n正是梅梢酝雪，探江南，春信先傅。\n庭轩爽，涓涓皎月，今夜十分圆。\n开筵。\n称寿处，歌尘飞动，舞袖蹁跹。\n愿公与椿松，对阅天年。\n第恐宏才重望，不容暂吟醉苕川。\n龙光近，行看凤诏，来自日华边。", 
    "rhythmic": "满庭芳"
  }, 
  {
    "author": "谈羲仲", 
    "content": "冰玉神人，岁寒时节迎初诞。\n照溪梅绽。\n秀岭孤松远。\n香雾氤氲，不放重帘卷。\n歌声缓。\n酒杯深劝。\n此会年年见。", 
    "rhythmic": "点绛唇"
  }, 
  {
    "author": "王高", 
    "content": "千枝蔓仙牒，眉宇肖苍龙。\n就中天赋英杰，玉磬照金锺。\n满袖春风和气，散在苕溪水，讴歌颂儿童。\n好个庙堂样，貂弁马头公。\n烛如椽，香似雾，宴蓬瀛。\n我家寿酒须信，不与世间同。\n昨夜欢传清禁，今日黄堂歌舞，千载一相逢。\n来岁五云里，宣劝折黄封。", 
    "rhythmic": "水调歌头"
  }, 
  {
    "author": "王高", 
    "content": "今夕是何夕，南极见祥光。\n自天飘下佳气，五色覆黄堂。\n为借盐梅妙手，暂对裤襦欢颂，森戟护凝香。\n馀事剩吟咏，金薤灿琳琅。\n眷田园，松径旧，菊畦荒。\n欲乘风驭归去，策杖纵相羊。\n物外乾坤自在，壶里无尘日月，千岁傲羲皇。\n天意未应许，军国要平章。", 
    "rhythmic": "水调歌头"
  }, 
  {
    "author": "江袤", 
    "content": "身世谁人知觉梦。\n阳焰空花，尽被三彭弄。\n可但运机畦上瓮。\n由来不了轻根重。\n休要寻文披大洞。\n丹鼎屯蒙，养取元珠动。\n意马此时何用。\n长生自与天齐共。", 
    "rhythmic": "蝶恋花"
  }, 
  {
    "author": "华岳", 
    "content": "挑尽银缸半夜花。\n拍帘风劲卷龙沙。\n香传梅福深深意，春在钱塘小小家。", 
    "rhythmic": "瑞鹧鸪"
  }, 
  {
    "author": "华岳", 
    "content": "华月楼前见玉容。\n凤钗斜褪鬓云松。\n梅花体态香凝雪，杨柳腰肢瘦怯风。", 
    "rhythmic": "瑞鹧鸪"
  }, 
  {
    "author": "华岳", 
    "content": "自古称稀，须信道、人生七十。\n当七月、庆生佳节，更逢七夕。\n丹鼎麻姑多两转，蟠桃王母无双实。\n更竹林、作者茂芝兰，俱无敌。\n持觞劝，辰拱北。\n阴功在，头俱黑。\n况轲亲教子，同声战国。\n九万鹏程当不二，八千椿寿看逾一。\n愿从今、屈指再从头，山中日。", 
    "rhythmic": "满江红"
  }, 
  {
    "author": "华岳", 
    "content": "玉纤倒把罗纨扇。\n屏山半倚羞人见。\n回首忽相逢。\n桃花生嫩红。\n见了娇无语。\n还向屏山去。\n略略转秋波。\n客愁无奈何。", 
    "rhythmic": "菩萨蛮"
  }, 
  {
    "author": "华岳", 
    "content": "倚藤临水，照丰姿自笑，天然丘壑。\n利鞅名缰成底事，空把此身缠缚。\n李杜文章，良平事业，且束之高阁。\n浩然归去，暮霞残照零落。\n闻道西北埃尘，东南形胜，次第清河岳。\n此等功名尘世事，与我初无关约。\n十里松萝，一蓑烟雨，说甚扬州鹤。\n倚栏长啸，玉轮飞上天角。", 
    "rhythmic": "念奴娇"
  }, 
  {
    "author": "华岳", 
    "content": "懒取冠儿，只偏带、一枝翠柏。\n记刺指、封书罗带，尚馀残血。\n愁入柳眉云黛蹙，汗凝桃脸胭脂湿。\n把玉纤、掩定古词名，猜谁识。\n瓶已坠，宁无阙。\n盟已负，难成匹。\n念当年亭院，画楼东北。\n烛影烧残蝴蝶梦，纹皱起鸳鸯翼。\n叹如今、憔悴忆前欢，重门隔。", 
    "rhythmic": "满江红"
  }, 
  {
    "author": "华岳", 
    "content": "裙儿六幅，谁染秋波绿。\n一搦柳腰两过，樽前粲粲玉。\n暑气消烦溽。\n日月飞车轴。", 
    "rhythmic": "霜天晓角"
  }, 
  {
    "author": "华岳", 
    "content": "叶底无风池面静。\n掬水佳人，拍破青铜镜。\n残月朦胧花弄影，新梳斜插乌云鬓。\n拍索闷怀添酒兴。\n旋撷园蔬，随分成盘。\n说与翠微休急性，功名富贵皆前定。", 
    "rhythmic": "蝶恋花"
  }, 
  {
    "author": "华岳", 
    "content": "粉絮飘琼树，摇花结玉池。\n蕊仙滕六逞瑰奇。\n都把银河细剪、做花飞。\n小院风声急，歌楼酒力微。\n闷中犹记去年时。\n呵手牵人相伴、塑狮儿。", 
    "rhythmic": "南歌子"
  }, 
  {
    "author": "华岳", 
    "content": "罗雾薄、绀绿拥重重。\n八幅宝香薰锦绣，一床烟浪卷芙蓉。\n屏翠叠东风。\n云点缀，香汗透玲珑。", 
    "rhythmic": "望江南・忆江南"
  }, 
  {
    "author": "华岳", 
    "content": "情刀无。\n割尽相思肉。\n说後说应难尽，除非是、写成轴。\n帖儿烦付祝。", 
    "rhythmic": "霜天晓角"
  }, 
  {
    "author": "华岳", 
    "content": "蒲帆十幅。\n飞破秋江绿。\n天际彩虹千丈，阑干外、泻寒玉。\n一雨收残溽。", 
    "rhythmic": "霜天晓角"
  }, 
  {
    "author": "华岳", 
    "content": "……正秋容万里，十分明洁。\n后羿久忘逃去处，东方尚忆来年月。\n但无端、燕贺赋声诗，容凡客。", 
    "rhythmic": "满江红"
  }, 
  {
    "author": "华岳", 
    "content": "庙社如今，谁复问、夏松殷柏。\n最苦是、二江涂脑，两淮流血。\n壮士气虹箕斗贯，征夫汗马兜鍪湿。\n问孙吴、黄石几编书，何曾识。\n青玉锁，黄金阙。\n车万乘，骓□匹。\n看长驱万里，直冲燕北。\n禹地悉归龙虎掌，尧天更展鹏翼。\n指凌烟、去路复何忧，关山隔。", 
    "rhythmic": "满江红"
  }, 
  {
    "author": "华岳", 
    "content": "昨夜寿星朝北极。\n牵牛织女排筵席。\n闻有谪仙先一夕。\n方知得。\n流倬底人生日。\n慷慨英雄当路识。\n鹗书已凝循京秩。\n试问遐龄谁与敌。\n回ò绎。\n撇头添个长长十。", 
    "rhythmic": "渔家傲"
  }, 
  {
    "author": "华岳", 
    "content": "英荚才开六，宝历已当千。\n人间收尽繁溽，凉意入虞弦。\n尽道荐衡交剡，更值生申佳节，喜色动闾阎。\n终夜望银汉，文宿贯台躔。\n定燕秦，封晋魏，信当然。\n处处红莲开幕，曹掾岂能淹。\n见说玉堂飞诏，已许金闺通籍，蓬岛伴神仙。\n来岁寿卮酒，应醉御炉烟。", 
    "rhythmic": "水调歌头"
  }, 
  {
    "author": "华岳", 
    "content": "万里楚天阔，一点寿星明。\n庭语以识歌舞，拍拍□秋声。\n会过牛郎六夕，圆欠嫦娥一夜，此际是佳辰。\n□□□□□，□□□□□赍予说，□神岳，庆生申。\n□领仓符，□兼漕节握藩旌。\n但□闽山建水，无地不阳春。\n今日范滂刘宴，来岁周公伊尹，元化斡洪钧。\n北阙中书今，南极老人星。", 
    "rhythmic": "水调歌头"
  }, 
  {
    "author": "华岳", 
    "content": "帘拍风颠，云共雨、商量欲雪。\n愁不寐、兽炉灰冷，寸肠千结。\n罗带只贪珠泪擤，金钗不整乌云侧。\n对菱花、空自敛双蛾，伤离别。\n心下事，凭谁说。\n愁与恨，如山积。\n被傍人调闻，呢龟成鳖。\n塞雁来时空怅望，梅花开後无消息。\n恨薄情、拚却与分飞，还重忆。", 
    "rhythmic": "满江红"
  }, 
  {
    "author": "赵希蓬", 
    "content": "强将纸帐醉梅花。\n千劫应知作热沙。\n梦逐梨云迷去路，曲随杨柳到伊家。", 
    "rhythmic": "瑞鹧鸪"
  }, 
  {
    "author": "赵希蓬", 
    "content": "把定离觞不肯斟。\n闻君未醉尽衷情。\n丁香空结千般恨，柳线难萦一片心。", 
    "rhythmic": "瑞鹧鸪"
  }, 
  {
    "author": "赵希蓬", 
    "content": "长亭无路对孤斟。\n自古离家三日情。\n慷慨要酬平昔志，猖狂休起少年心。", 
    "rhythmic": "瑞鹧鸪"
  }, 
  {
    "author": "赵希蓬", 
    "content": "温柔乡里睹春容。\n无语闲将脚带松。\n魂梦阳台迷暮雨，丰姿洛浦挹仙风。", 
    "rhythmic": "瑞鹧鸪"
  }, 
  {
    "author": "赵希蓬", 
    "content": "功名富贵，算到头，怎免委沟填壑。\n曳钓抱琴秋水畔，肯与微官空缚。\n五亩苍阴，一丘寒碧，说甚凌烟阁。\n静观物理，从他荣悴开落。\n任待入谷鸣雏，不须歆艳，免使朝南岳。\n修竹长松常与伴，更有寒梅堪约。\n夜且三更，西风万籁，入耳悲猿鹤。\n从头洗去，更无一点圭角。", 
    "rhythmic": "念奴娇"
  }, 
  {
    "author": "赵希蓬", 
    "content": "昼永无人深院静。\n一枕春醒，犹未临镜。\n帘卷新蟾光射影。\n连忙掠起蓬松鬓。\n对景沉吟嗟没兴。\n薄幸不来，空把杯盘。\n休道妇人多水性。\n今宵独自言无定。", 
    "rhythmic": "蝶恋花"
  }, 
  {
    "author": "赵希蓬", 
    "content": "玉立亭亭树，水澌小小池。\n园林遍地幻珍奇。\n战罢奇鳞无数、满天飞。\n云冻风威惨，天低月色微。\n红绡暖帐浅斟时。\n那更樽前清韵、听歌儿。", 
    "rhythmic": "南歌子"
  }, 
  {
    "author": "赵希蓬", 
    "content": "枕痕如斫。\n一线红生肉。\n睡起娇羞无语，远山坐对横轴。\n烧香频祷祝。", 
    "rhythmic": "霜天晓角"
  }, 
  {
    "author": "赵希蓬", 
    "content": "干结青铜，根走石、参天古柏。\n最好是、苍阴不怕，火云如血。\n雪里直疑神物护，雨馀任待霜皮湿。\n但只愁、涧底老风烟，无人识。\n栋梁用，知难缺。\n轮辈，俱非匹。\n望长松万丈，徂徕山北，一种刚姿雕样劲，共扶大厦斯翼。\n便作舟、归去也何愁，蓬莱隔。", 
    "rhythmic": "满江红"
  }, 
  {
    "author": "赵希蓬", 
    "content": "休羡莺花，春富贵、韶光九十。\n最好是、清秋时候，人间何夕。\n天上紫云车趣驾，殿中青鸟音传实。\n正女牛、南极一齐明，光相敌。\n诗在手，堂趋北。\n染豪处，池翻黑。\n看回鸾飞诰，宠封新国。\n福比箕畴兼备五，寿除彭祖千中一。\n更好将、大衍数重推，来复日。", 
    "rhythmic": "满江红"
  }, 
  {
    "author": "赵希蓬", 
    "content": "七叶开，正祈巧、穿针时节。\n织女不骖王母驾，谪生名阅。\n鹤算七旬书宝，鹊桥千丈飞银阙。\n更玳筵、银烛照红妆，神仙列。\n歌宛转，莺调舌。\n番舞袖，风回雪。\n对寿觞频劝，寿星明洁。\n今日汉宫千岁药，明年唐殿长生月。\n问班衣、戏彩是何人，蓝袍客。", 
    "rhythmic": "满江红"
  }, 
  {
    "author": "赵希蓬", 
    "content": "缟兔黔乌，送不了、人间昏晓。\n问底事、红尘野马，浮生扰扰。\n万古末来千古往，人生得失知多少。\n叹荣华、过眼只须臾，如风扫。\n篱下菊，门前柳。\n身外事，杯中酒。\n肯教它萧瑟，负持螯手。\n漠漠江南天万里，白云入望何时到。\n倚西风、吼彻剑花寒，频搔首。", 
    "rhythmic": "满江红"
  }, 
  {
    "author": "赵希蓬", 
    "content": "何人四座环歌扇。\n平生有限何曾见。\n今日忽遭逢，流霞映脸红。\n此恨凭谁语，梦逐巫山去。\n对景苦奔波，其如愁思何。", 
    "rhythmic": "菩萨蛮"
  }, 
  {
    "author": "赵希蓬", 
    "content": "慧刀挥处人头落。\n虹霓万道冲云脚。\n灭尽我人心，何劳向外寻。\n白莲生火里，法忍无生死。\n忍辱两皆空，龟毛兔角同。", 
    "rhythmic": "菩萨蛮"
  }, 
  {
    "author": "赵希蓬", 
    "content": "怪见台星离紫极。\n果然揆左还虚席。\n明日人间逢七夕。\n真难得。\n生贤特也涓良日。\n坐侯鲭人罕识。\n流璃都把宾筵秩。\n寿祝乔松谁与敌。\n珠落绎。\n樽前一列金钗十。", 
    "rhythmic": "渔家傲"
  }, 
  {
    "author": "赵希蓬", 
    "content": "熟见蟠桃几，岁阅大椿千。\n鞭鸾间出簇拥，仙仗蔼丝弦。\n落尽纨罗习气，都把诗书酝籍，忧念到闾阎。\n人物降崧岳，文采焕奎躔。\n抟扶摇，游汗漫，气飘然。\n珠曹莲区区，州县步难淹。\n鹗荐交腾当路，凤诏飞来伊夕，称寿萃群仙。\n事业登黄阁，图绘上凌烟。", 
    "rhythmic": "水调歌头"
  }, 
  {
    "author": "赵希蓬", 
    "content": "劲节刚姿，谁与比、岁寒松柏。\n几度欲、排云呈腹，叩头流血。\n杜老爱君□谩苦，贾生流涕衣空湿。\n为国家、子细计安危，渊然识。\n英雄士，非全阙。\n东南富，尤难匹。\n却甘心修好，无心逐北。\n螳怒空横林影臂，鹰扬不展秋空翼。\n但只将、南北限藩篱，长江隔。", 
    "rhythmic": "满江红"
  }, 
  {
    "author": "赵希蓬", 
    "content": "海阔何人，工剪水、飞花作雪。\n刚不北、秋高风劲，露凝霜洁。\n遍地直疑琼玉砌，对人恍在珠玑侧。\n比寻常、万翠与千红，浑然别。\n梁园内，都休说。\n蓝关路，堆如积。\n把行人冻得，头颅如鳌。\n翡翠帘中杯潋滟，销金帐里姑情息。\n偶兴来、访戴起山阴，真相忆。", 
    "rhythmic": "满江红"
  }, 
  {
    "author": "程伯春", 
    "content": "功名果何物，天欲付英豪。\n请看襄汉，今日谁驾六灵鳌。\n阅礼崇诗元帅，大纛高牙临塞，砥柱一洪涛。\n百辟拱辰极，欢动赭黄袍。\n策无遗，勋益著，德弥高。\n定知阳报，谢庭兰玉付儿曹。\n秀发如君独擅，浑似当年幼度，文武素兼韬。\n岁岁长为寿，霞液荐蟠桃。", 
    "rhythmic": "水调歌头"
  }, 
  {
    "author": "赵良玉", 
    "content": "红杏香中，绿杨影里，画桥春水泠泠。\n深沉院满，风送卖花声。\n又是清明近也，粉墙畔，时有迁莺。\n当此际，人传天上，特降玉麒麟。\n风云。\n今会遇，名邦坐抚，入侍严宸。\n更儿孙兰玉，都是宁馨。\n脆管繁弦竞奏，蕙炉袅，沉水烟轻。\n华筵罢，江城回首，一点寿星明。", 
    "rhythmic": "满庭芳"
  }, 
  {
    "author": "赵孟谦", 
    "content": "荣魁鹗荐。\n一举南宫膺妙选。\n人物规模。\n楚楚吾家千里驹。\n彩衣侍酒。\n更祝二亲无限寿。\n父子荣迁。\n俱侍玉皇香案前。", 
    "rhythmic": "减字木兰花"
  }, 
  {
    "author": "张明中", 
    "content": "卓茕欧阳子。\n是江山、毓秀锺灵，异才间世。\n恰则韶光三月暮，叶尧阶有四。\n正天启、悬弧盛事。\n金鸭亭亭书云篆，散非烟、南极真仙至。\n来为尔，荐嘉瑞。\n神清洞府丹书字。\n拥笙歌、绮席高张，更罗珠翠。\n千里长春人不老，仙籍玉环暗记。\n但判取、沉醉。\n拟作新诗八千首，待一年、一献称俾尔。\n耆而艾，昌而炽。", 
    "rhythmic": "贺新郎"
  }, 
  {
    "author": "刘克庄", 
    "content": "四大因缘做，苦海凭船渡。\n一清风到岸头，得上无生路。\n人叹风贫苦，我步闲闲趣。\n脱体全空没一文，胜似石崇富。", 
    "rhythmic": "卜算子"
  }, 
  {
    "author": "刘克庄", 
    "content": "自入玄门户，寂寂清虚做。\n静里披搜四假身，勘破尘行路。\n悟上还重悟，得得真闲趣。\n收住身中无价真，岂逐人情去。", 
    "rhythmic": "卜算子"
  }, 
  {
    "author": "刘克庄", 
    "content": "风汉闲中做，彼岸神舟渡。\n万里晴空无片云，月照南溪路。\n割断冤情苦，默默明玄趣。\n一任傍人笑我贫，肚里非常富。", 
    "rhythmic": "卜算子"
  }, 
  {
    "author": "刘克庄", 
    "content": "纤软小腰身，明秀天真面。\n淡画修眉小作春，中有相思怨。\n昔立向人羞，颜破因谁倩。\n不比阳台梦里逢，亲向尊前见。", 
    "rhythmic": "卜算子"
  }, 
  {
    "author": "刘克庄", 
    "content": "梅岭数枝春，疏影斜临水。\n不借芳华只自香，娇面长如洗。\n还把最繁枝，过与偏怜底。\n试把鸾台子细看，何似丹青里。", 
    "rhythmic": "卜算子"
  }, 
  {
    "author": "方岳", 
    "content": "晓傍苍崖，滴寒露、研朱点易。\n五十四卦为归姝，惟幽人吉。\n彼美人兮春上下，如吾徒者山南北。\n辨一生、坚壁卧烟霞，诗无敌。\n人间世，胶中漆。\n功名事，刀头蜜。\n放乾坤醉眼，看朱成碧。\n曾共梅花相尔汝，仅教雪後无消息。\n莫怕寒、容易嫁东风，春狼藉。", 
    "rhythmic": "满江红"
  }, 
  {
    "author": "方岳", 
    "content": "老子兴不浅，归矣复言归。\n不知归又何处，知我者何希。\n幸有青山一片，付与白云千载，便可乐渔矶。\n且尽一杯酒，春瓮晓生肥。\n倩梅花，邀涧叟，醉林扉。\n五年今已如此，莫倚健於飞。\n日月笼中双鸟，今古人间一马，五十五年非。\n归去不归去，未了比山薇。", 
    "rhythmic": "水调歌头"
  }, 
  {
    "author": "方岳", 
    "content": "雨带苍烟，须粘残雪，几年今日秋崖。\n梅花篱落，不减旧情怀。\n更觉神仙有分，一条冰、羽客官阶。\n朝真外，研朱点易，风露滴松钗。\n蓬莱。\n清浅未，吾将游戏，月坞云齐。\n已相期汗漫，鹤蜕青鞋。\n一念人间尘土，为雏孙、留醉茅柴。\n今而後，村书杂字，仅有老生涯。", 
    "rhythmic": "满庭芳"
  }, 
  {
    "author": "方岳", 
    "content": "几年诗骨雪槎牙。\n痼烟霞。\n老生涯。\n五十八翁，堪喜亦堪嗟。\n忽忆香山居士语，还失笑，较争些。\n荒寒梅坞月横斜。\n短篱遮。\n野人家。", 
    "rhythmic": "江城子"
  }, 
  {
    "author": "郭子正", 
    "content": "多种阴功，後蒙天报，荣贵长久。\n一片灵台，丹青要画，画请看人间秀。\n慈仁雅着，延永松年，内鼎有丹方就。\n想除非，真的高人，五福自然兼有。\n从来义方，今见公辅，量运夔龙居後。\n承北门风，相传世业，都是经邦手。\n狂歌将意，知公难老，永助庆堂尊酒。\n有重重，腰金孙子，继来献寿。", 
    "rhythmic": "永遇乐"
  }, 
  {
    "author": "朱子厚", 
    "content": "酴浴罢温香玉。\n牡丹睡起歌云绿。\n弹压属东阳。\n留春在庆堂。\n简端新组绶。\n辉映烟岚秀。\n妙曲倩清妍。\n祝君无尽年。", 
    "rhythmic": "菩萨蛮"
  }, 
  {
    "author": "张埴", 
    "content": "玉宇风清，金茎露爽，五日新秋。\n正好小轩，相逢初度，七十边头。\n满前白发けけ。", 
    "rhythmic": "失调名"
  }, 
  {
    "author": "汪元量", 
    "content": "内家雨宿日辉辉。\n夹遥桃花张锦机。\n黄纛软舆抬圣母，红罗凉伞罩贤妃。", 
    "rhythmic": "瑞鹧鸪"
  }, 
  {
    "author": "汪元量", 
    "content": "玉砌雕栏。\n见吴宫西子，一笑嫣然。\n舞困人间半，艳粉争妍。\n珠帘尽卷，看人间、金屋神仙。\n歌队里，霞裾袅娜，百般娇态堪怜。\n别有一枝仙种，更同心并蒂，来奉君筵。\n猩蜃若教解语，曲谱应传。", 
    "rhythmic": "汉宫春"
  }, 
  {
    "author": "汪元量", 
    "content": "天中树木，高耸玲珑，向濯缨亭曲。\n繁枝缀玉。\n开朵朵九出。\n飞琼环簇。\n唐昌曾见，有玉女、来送春目，更月夜、八仙相聚。\n素质粲然幽独。\n江淮倦客再游，访后土琼英，树已倾覆，攀条掐干，细嗅来、尚有微微清馥。", 
    "rhythmic": "瑶花"
  }, 
  {
    "author": "汪元量", 
    "content": "檀栾宫墙数仞，敞朱帘绣户。\n正春暖、飘拂和风，衮入红尘香雾。\n见丝柳青青，袅娜如学宫腰舞。\n有黄莺、恰恰飞来，一梭金羽。\n小巧身儿，锦心绣口，圆滑遽如许。\n避人，渐飞入琼林藏身，桃杏深处。\n对银屏、珠圆翠陈，隔叶底、恣歌金缕。\n忽群妃，拍手惊飞，奋然高举。\n晓来雨湿，花娜柳垂，误投罗网去。\n缓缓访、六宫寻问，玉纤争握。\n放入金笼，眼娇眉妩。\n身如旅琐，无心求友。\n烟窗分影光阴里，听蛮声，似怨还如诉。\n青山隔断，红妆满眼，谁怜一。\n幽恨难吐，沉香拂拂。\n亭北阑干，已得君王顾。\n但暗忆、西湖美景，雨色晴光，入翠穿红，巧转娇语。\n莺莺休怨天家，已赠金衣公子。", 
    "rhythmic": "莺啼序"
  }, 
  {
    "author": "汪元量", 
    "content": "绿荷初展。\n海榴花半吐，绣帘高卷。\n整顿朱弦，奏霓裳初遍，音清意远。\n恍然在广寒宫殿，窈窕柔情，绸缪细意，闲愁难剪。\n曲中似哀似怨。\n似梧桐叶落，秋雨声颤。\n岂待闻铃，自泪珠如霰。", 
    "rhythmic": "失调名"
  }, 
  {
    "author": "汪元量", 
    "content": "神舟稳驾出沉流。\n明月辉辉命自周。\n两个先生暗点头。\n有来由。\n万劫轮回向此休。", 
    "rhythmic": "忆王孙"
  }, 
  {
    "author": "汪元量", 
    "content": "修行谁会把心降。\n赤凤驱将饮碧江。\n调引婴娇笑舞双。\n剔银缸。\n物物头头现晓窗。", 
    "rhythmic": "忆王孙"
  }, 
  {
    "author": "汪元量", 
    "content": "从初得得便风流。\n降伏龟蛇住定州。\n千日丹成永永收。\n好因由。\n自在逍遥万事休。", 
    "rhythmic": "忆王孙"
  }, 
  {
    "author": "汪元量", 
    "content": "心中无事气神和。\n不觉忻忻言语多。\n剑用磨更磨。\n害风哥。\n割了舌头赶退魔。", 
    "rhythmic": "忆王孙"
  }, 
  {
    "author": "汪元量", 
    "content": "尘寰财色苦相萦。\n著爱浮华役此身。\n好收灵源一点真。\n绝贪嗔。\n便是逍遥到岸人。", 
    "rhythmic": "忆王孙"
  }, 
  {
    "author": "汪元量", 
    "content": "无无无有有无无，悟得无无便不愚。\n日月年时损壮粗。\n见元初。\n万道霞光攒宝珠。", 
    "rhythmic": "忆王孙"
  }, 
  {
    "author": "汪元量", 
    "content": "茫茫苦海两无边。\n无限迷鱼戏黑渊。\n我掷金钩钓有缘。\n线儿牵。\n引上神州采玉莲。", 
    "rhythmic": "忆王孙"
  }, 
  {
    "author": "汪元量", 
    "content": "笑盈盈。\n晓妆扫出长眉青。\n长眉青。\n双开雉扇，六曲鸳屏。\n少年心在尚多情。\n酒边银甲弹长筝。\n弹长筝。\n碧桃花下，醉到三更。", 
    "rhythmic": "忆秦娥"
  }, 
  {
    "author": "汪元量", 
    "content": "雪霏霏。\n蓟门冷落人行稀。\n人行稀。\n秦娥渐老，着破宫衣。\n强将纤指按金徽。\n未成曲调心先悲。\n心先悲。\n更无言语，玉箸双垂。", 
    "rhythmic": "忆秦娥"
  }, 
  {
    "author": "汪元量", 
    "content": "天沉沉。\n香罗拭泪行穷阴。\n行穷阴。\n左霜右雪，冷气难禁。\n几回相忆成孤斟。\n塞边鼓愁人心。\n愁人心。\n北鱼南雁，望到而今。", 
    "rhythmic": "忆秦娥"
  }, 
  {
    "author": "汪元量", 
    "content": "水悠悠。\n长江望断无归舟。\n无归舟。\n欲携斗酒，怕上高楼。\n当年出塞拥貂裘。\n更听马上弹箜篌。\n弹箜篌。\n万般哀怨，一种离愁。", 
    "rhythmic": "忆秦娥"
  }, 
  {
    "author": "汪元量", 
    "content": "风声恶。\n个人蕉萃凭高阁。\n凭高阁。\n相思无尽，泪珠偷落。\n锦书欲寄鸿难托。\n那堪更听边城角。\n边城角。\n又添烦恼，又添萧索。", 
    "rhythmic": "忆秦娥"
  }, 
  {
    "author": "汪元量", 
    "content": "如何说。\n人生自古多离别。\n多离别。\n年年辜负，海棠时节。\n娇娇独坐成愁绝。\n胡笳吹落关山月。\n关山月。\n春来秋去，几番圆缺。", 
    "rhythmic": "忆秦娥"
  }, 
  {
    "author": "汪元量", 
    "content": "马萧萧。\n燕支山中风飘飘。\n风飘飘。\n黄昏寒雨，直是无。\n玉人何处教吹箫。\n十年不见心如焦。\n心如焦。\n彩笺难寄，水远山遥。", 
    "rhythmic": "忆秦娥"
  }, 
  {
    "author": "汪元量", 
    "content": "钱塘江上春潮急，风卷锦帆飞。\n不堪回首，离宫别馆，杨柳依依。\n蓟门听雨，燕台听雪，寒入宫衣。\n娇鬟慵理，香肌瘦损，红泪双垂。", 
    "rhythmic": "人月圆"
  }, 
  {
    "author": "汪元量", 
    "content": "广寒宫殿五云边。\n看天上、烛金莲。\n香袅御炉烟。\n拥彩仗、千官肃然。", 
    "rhythmic": "太常引"
  }, 
  {
    "author": "汪元量", 
    "content": "一生富贵，岂知今日有离愁。\n锦帆风力难收。\n望断燕山蓟水，万里到幽州。\n恨病馀双眼，冷泪交流。\n行年已休岁，七十又平头。\n梦破银屏金屋，此意悠悠。", 
    "rhythmic": "婆罗门引"
  }, 
  {
    "author": "汪元量", 
    "content": "玉窗夜静月流光。\n拂鸳弦、先奏清商。\n天外塞鸿飞呼，群夜渡潇湘。\n风回处，戛玉铿金，翩翩作新势，声声字字，历历锵锵。\n忽低颦有恨，此意极凄凉。\n炉香帘栊正清洒，转调促柱成行。\n机籁杂然鸣素手，击碎琳琅。\n翠云深梦里昭阳。\n此心长。", 
    "rhythmic": "锦瑟清商引"
  }, 
  {
    "author": "汪元量", 
    "content": "咸淳十载聪明帝。\n不见宋家陵寝废。\n暂离绛阙九重天，飞过黄河千丈水。\n长春宫殿仙沸。", 
    "rhythmic": "玉楼春"
  }, 
  {
    "author": "汪元量", 
    "content": "帝乡春色浓於雾。\n谁遣双环堆绣户。\n金张公子总封侯，姚魏弟兄皆列士。\n碧纱窗下修花谱。", 
    "rhythmic": "玉楼春"
  }, 
  {
    "author": "丁无悔", 
    "content": "道格天渊，令行海岳，凛然名德尊崇。\n云烟千里，分付笑谈中。\n川后波神效职，潮声细、一鉴涵空。\n风樯便，蛮珠贾舶，累译更遥通。\n雍容。\n廊庙手，蓍龟先见，日月精忠。\n自丛机初解，眷渥尤隆。\n共道奇庞福艾，衮衣到，宁久居东。\n谁门晓，高牙大纛，辉映醉颜红。", 
    "rhythmic": "满庭芳"
  }, 
  {
    "author": "丁无悔", 
    "content": "偃屋霜清，棱层烟碧，玲珑移在人间。\n山光林色，常伴主人闲。\n元有仙风道骨，无心趁、玉简朝班。\n归来赋，不因五斗，谈笑挂衣冠。\n尤难。\n谁不羡，商山桔乐，湄水渔竿。\n引相君王子，助发幽欢。\n满泛寿觞多祝，南溟共、比海波澜。\n君知否，庙堂有意，相与问寒岩。", 
    "rhythmic": "满庭芳"
  }, 
  {
    "author": "杨再可", 
    "content": "腊天初晓，庆五色瑞云，华轩呈绕。\n紫府真人，丹台仙伯，合降世间荣耀。\n彩笔素题，篇翰未减，家声词藻。\n秀眉宇，俊丰标阀阅，声名都好。\n富贵长欢笑。\n此际锦堂，移下蓬莱岛。\n妙舞蹁跹，清歌宛转，两行翠娥燕赵。\n劝饮百千锺酒，岁岁朱颜不老。\n春近也，看香红又怕，小桃开了。", 
    "rhythmic": "喜迁莺"
  }, 
  {
    "author": "刘仲讷", 
    "content": "昨夜乘秋兴，长啸驭清风。\n飘然玉宇虚廓，忽到广寒宫。\n解后娥相见，为问中秋诞节，奇特世难同。\n底事长庚梦，独占此宵中。\n呼金兔，寻玉策，检前踪。\n自从盘古有月，便有此山仙翁。\n公向人间游戏，月在天衢来往，清气每相通。\n明月既无尽，公寿亦无穷。", 
    "rhythmic": "水调歌头"
  }, 
  {
    "author": "蒋思恭", 
    "content": "紫府掣金钥，银汉夜乘槎。\n老仙暂驻幢节，来佐玉皇家。\n翠发朱颜好在，肘後有方医国，宝鼎养丹砂。\n谈笑功名了，身退饭胡麻。\n游物外，聚紫脑，炼青芽。\n星坦寓直有子，曾步八砖花。\n来岁称觞寿宴，衮绣彩衣交映，重荐枣如瓜。\n俯首拾瑶草，长啸卧烟霞。", 
    "rhythmic": "水调歌头"
  }, 
  {
    "author": "蒋思恭", 
    "content": "风流九霞客，名在五云乡。\n十年出入华禁，簪奉君王。\n黄伞西清日转，宝月红鸾影里，长近赭袍光。\n彩笔赓歌处，殿阁有馀凉。\n跨秋风，凌宝鼎，笑芝房。\n人间争识奇贵，妙帖焕名章。\n莫羡碧幢金印，换取玉堂清琐，翰墨看淋浪。\n岁岁宫壶酒，雨露带天香。", 
    "rhythmic": "水调歌头"
  }, 
  {
    "author": "张成可", 
    "content": "薰风池阁，八叶初展。\n紫府当年侍香案。\n见蟠桃频着子，偷荐瑶觞，贪醉寐，谪向人间未满。\n青禽传近信，催赴仙班，怪我尘缘未能断。\n爱吴中山色好，抹日批风，蓑共笠，纵有金章不换。\n待驾鹤遨访蓬壶，问海水从来，几番增减。", 
    "rhythmic": "洞仙歌"
  }, 
  {
    "author": "丁仲远", 
    "content": "正霜融日暖，风淡寒轻，小春时候。\n後苑疏梅早放，数枝开就。\n知是花工，预回天气，与作仙翁寿。\n君看侯门，祥云锁戟，瑞烟笼昼。\n天赋麒麟风骨，尽道德耀宗盟，名高星斗。\n两郡甘棠，惠爱传民口。", 
    "rhythmic": "醉蓬莱"
  }, 
  {
    "author": "真知柔", 
    "content": "碧霄彩旆垂铃，应南极星躔光灿。\n巍巍名阀，芳传汉相，貂蝉炳焕。\n德莹冰壶，量包沧海，神锺岩电。\n向宝储内阁，英才华，声猷著膺宸眷。\n荐领名都屏翰，更循良、歌腾畿甸。\n峻专剧郡，荣登法从，光生尧殿。\n密勿论思，雍容启沃，才华独冠。\n愿年年长见，兰芽玉喷，柳梢金嫩。", 
    "rhythmic": "水龙吟"
  }, 
  {
    "author": "张时甫", 
    "content": "姑苏台上春光发。ピ\n菊老寒轻香未歇。ピ\n人言太守是龚黄，天为吾君生稷契。ピ\n月良庆会俱良月。ピ", 
    "rhythmic": "玉楼春"
  }, 
  {
    "author": "张时甫", 
    "content": "蟠桃十月惊春早。\n春到玉梅枝上小。\n和羹人物应时生，天上骑鲸生凤沼。\n万家宝篆祥烟晓。", 
    "rhythmic": "玉楼春"
  }, 
  {
    "author": "李朝卿", 
    "content": "谪仙暂下金銮殿。\n开宴瑶池春未晚。\n飞琼献舞锦靴寒，弄玉吹箫银字暖。", 
    "rhythmic": "玉楼春"
  }, 
  {
    "author": "李朝卿", 
    "content": "炉烟不断腾金兽。\n香雾入帘波影皱。\n秋堂锦席艳群仙，不惜绮罗萦舞袖。", 
    "rhythmic": "玉楼春"
  }, 
  {
    "author": "李朝卿", 
    "content": "厌玉为浆麟作□。\n玉树琼葩长不谢。\n翠帘绣暖燕归来，宝鸭花香蜂上下。", 
    "rhythmic": "玉楼春"
  }, 
  {
    "author": "李朝卿", 
    "content": "春正浓时月正圆。\n华堂初燕喜，雨真仙。\n霞衣相对旧貂蝉。\n人间少，福寿子孙贤。\n□□佳非烟。\n花光羞粉艳，敢争妍。", 
    "rhythmic": "小重山"
  }, 
  {
    "author": "李朝卿", 
    "content": "万里霜空爽气高。\n翩翩天雁薄云霄。\n佳祥已协当年梦，岂但非熊可珥貂。\n金笏带，紫花袍。\n朱衣双引玉宸朝。\n百年富贵须平步，仍有功名信史褒。", 
    "rhythmic": "鹧鸪天"
  }, 
  {
    "author": "李朝卿", 
    "content": "盛德须知异禀，天教占尽秋光。\n一轮明月照华堂。\n荐寿笙歌嘹亮。\n座上簪缨并列，庭前兰玉成行。\n只应难老胜松篁。\n五福人间供仰。", 
    "rhythmic": "西江月"
  }, 
  {
    "author": "李朝卿", 
    "content": "月挂琼钩，日添绣线。\n骑花翻浪重帘卷。\n风传环晓珊珊，画堂羯鼓催开宴。\n翠缕香凝，玉膏酒滟。\n仙翁莫诉玻璃满。\n凤衔丹诏下云电。\n千秋长在黄金殿。", 
    "rhythmic": "踏莎行"
  }, 
  {
    "author": "李朝卿", 
    "content": "九凤箫低彩雾高。\n鸾车鹤驭下层霄。\n天教来辅长生帝，宝殿千秋侍赭袍。\n飞急召，促归朝。\n沙路稳为马蹄娇。\n功成并画兰台上，奎画重看御赞褒。", 
    "rhythmic": "鹧鸪天"
  }, 
  {
    "author": "谈元范", 
    "content": "虾须帘上银钩小。\n筵内轻寒绕。\n红叶徵香侵语笑。\n金钗珠履，凤萧龟鼓，疑是蓬莱岛。\n萱堂日日春生貌。\n嫩绿休然鬓边好。", 
    "rhythmic": "青玉案"
  }, 
  {
    "author": "倪翼周", 
    "content": "烟浓水淡荷香浅。\n近翠幕、闻弦管。\n逸气棱层冲碧汉。\n绝无风骨，炼成铅鼎，未许童颜换。\n长门深锁文君院。\n前度蛮笺泪痕满。", 
    "rhythmic": "青玉案"
  }, 
  {
    "author": "倪翼周", 
    "content": "四时令节惟重九。\n况此日、逢佳偶。\n金菊已花杯有酒。\n瑶池宴罢，一枝斜插，好作渊朋友。\n翠眉淡淡匀宫柳。\n比似年时更清瘦。", 
    "rhythmic": "青玉案"
  }, 
  {
    "author": "倪翼周", 
    "content": "薰风解尽吾民愠。\n正蓬渚芳遍。\n昨夜商周生伊旦。\n从来仁者，仲尼称寿，更捧金杯劝。\n我有诗词三百卷。\n待留取、频频献。", 
    "rhythmic": "青玉案"
  }, 
  {
    "author": "倪翼周", 
    "content": "熙春堂下花无数。\n红紫映、桃溪路。\n蝶往蜂来知几许。\n翠筠亭外，绿阳堤畔，时听娇莺语。\n绮筵罗列开樽俎。\n况总是、神仙侣。", 
    "rhythmic": "青玉案"
  }, 
  {
    "author": "段倚", 
    "content": "正星杓首舍，月律开祥，嗣兴芳序。\n梦协长庚，诞清朝仪羽。\n运继姬周，庆流嵩岳，认再生申甫。\n职尹京华，功宣国计，声猷兼著。\n子建文章，懿侯宗范，叔度襟怀，紫芝眉宇。", 
    "rhythmic": "醉蓬莱"
  }, 
  {
    "author": "贺及", 
    "content": "莲萼飘香，金风乍扇轻凉。\n郁郁葱葱，瑞烟萦绕华堂。\n星辰孕秀，良霄梦、吉协熊祥。\n紫芝眉宇，莹然如峙圭璋。\n忠孝传芳，集庆门、奕世簪裳。\n他日岩廊，致君直上虞唐。", 
    "rhythmic": "新荷叶"
  }, 
  {
    "author": "傅伯达", 
    "content": "白帝司权，炎宫回驭，一叶报秋。\n正银河高泻，金风作扇，冰轮将满，火伞初收。\n吴越传芳，斗牛锺秀，间世生贤谁与俦。\n那堪更负，过人才气，济世谋猷。\n风流花县优游，有善政廉名达郡侯。\n鹗书朝荐，泥封暮召，荣登闺籍，平步瀛洲。\n歌驻行云，舞翔回雪，寿酒深倾碧玉瓯。\n从今愿，愿龄齐鼻祖，名在丹丘。", 
    "rhythmic": "沁园春"
  }, 
  {
    "author": "郑达可", 
    "content": "肥绽梅红，嫩翻荷绿，微凉时起青萍。\n人间福艾，都属老人星。\n累建高牙大纛，循良治、是处彬彬。\n棠阴里，丰碑纪德，仁爱浃生民。\n纶巾。\n风物裹，一筇徒倚，傲睨寰瀛。\n况清朝黄发，尤急咨询。\n第恐商山芝客，岂容便、蝉蜕功名。\n他时看，腰横玉带，朱紫列云仍。", 
    "rhythmic": "满庭芳"
  }, 
  {
    "author": "郑达可", 
    "content": "嫩凉如水，正一天风露，秋容如沐。\n明日中秋今夜月，千里清辉光足。\n周室姬公，唐家元轨，来享人间福。\n老人星瑞，光芒南照檐曲。\n行看裂土分茅，朱颜青鬓，好称腰横玉。\n便挽银河斟北斗，倾作千锺。\n子舍荣华，孙枝赫奕，茂盛同松竹。\n尊前欢笑，竞将椿算为祝。", 
    "rhythmic": "念奴娇"
  }, 
  {
    "author": "臧馀庆", 
    "content": "桔里风烟好，壶中日月长。\n松身鹤发自安强。\n应有老人呈瑞、动光芒。\n酒饮无边酒，香烧不断香。\n从今乞与醉为乡。\n更醉百年三万、六千场。", 
    "rhythmic": "南歌子"
  }, 
  {
    "author": "臧馀庆", 
    "content": "天与君王管晏才。\n尚书两曳履声来。\n今朝望着楼头看，已有台星照斗魁。\n金蹀躞，玉崔嵬。\n天香满袖早朝回。\n中书尚享无穷考，长揖南风醉寿杯。", 
    "rhythmic": "鹧鸪天"
  }, 
  {
    "author": "臧馀庆", 
    "content": "寿菊才开三四葩。\n秋光着意主人家。\n清香未许人间识，先占重阳醉紫霞。\n儿绿绶，母金花。\n斑衣庭下乐无涯。\n要知他日中书考，细数沙堤堤上沙。", 
    "rhythmic": "鹧鸪天"
  }
]
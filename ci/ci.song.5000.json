[
  {
    "author": "惠洪", 
    "content": "来往独龙冈畔路。\n杖头落索闲家具。\n後事前观如目睹。\n非谶语。\n须知一念无今古。\n长笑老萧多病苦。\n笑中与药皆狼虎。\n蜡炬一枝非嘱付。", 
    "rhythmic": "渔父词・渔父"
  }, 
  {
    "author": "惠洪", 
    "content": "画饼充饥人笑汝。\n一庵归扫南阳坞。\n击竹作声方省悟。\n徐回顾。\n本来面目无藏处。\n却望沩山敷坐具。\n老师头角浑呈露。\n珍重此恩逾父母。", 
    "rhythmic": "渔父词・渔父"
  }, 
  {
    "author": "惠洪", 
    "content": "野鹤精神云格调。\n逼人气韵霜天晓。\n松下残经看未了。\n当斜照。\n苍烟风撼流泉绕。\n闺阁珍奇徒照耀。\n光无渗漏方灵妙。\n活计现成谁管绍。", 
    "rhythmic": "渔父词・渔父"
  }, 
  {
    "author": "惠洪", 
    "content": "讲虎天华随玉麈。\n波心月在那能取。\n旁舍老僧偷指注。\n回头觑。\n虚空特地能言语。\n归对学徒重自诉。\n从前见解都欺汝。\n隔岸有山横暮雨。", 
    "rhythmic": "渔父词・渔父"
  }, 
  {
    "author": "惠洪", 
    "content": "急雨颠风花信早。\n枝枝叶叶春俱到。\n何待小桃方悟道。\n休迷倒。\n出门无限青青草。\n根不覆藏尘亦扫。\n见精明树唯心造。\n试借疑情看白皂。", 
    "rhythmic": "渔父词・渔父"
  }, 
  {
    "author": "惠洪", 
    "content": "万叠空青春杳杳。\n一蓑烟雨吴江晓。\n醉眼忽醒惊白鸟。\n拍手笑。\n清波不犯鱼吞钓。\n津渡有僧求法要。\n一桡为汝除玄妙。\n已去回头知不峭。", 
    "rhythmic": "渔父词・渔父"
  }, 
  {
    "author": "惠洪", 
    "content": "碧瓦笼晴烟雾绕。\n水殿西偏，小立闻啼鸟。\n风度女墙吹语笑。\n南枝破腊应开了。\n道骨不凡江瘴晓。\n春色通灵，医得花重少。", 
    "rhythmic": "凤栖梧・蝶恋花"
  }, 
  {
    "author": "惠洪", 
    "content": "半身屏外。\n睡觉唇红退。\n春思乱，芳心碎。\n空馀簪髻玉，不见流苏带。\n试与问，今人秀整谁宜对。\n湘浦曾同会。\n手搴轻罗盖。\n疑是梦，今犹在。\n十分春易尽，一点情难改。\n多少事，却随恨远连云海。", 
    "rhythmic": "千秋岁"
  }, 
  {
    "author": "惠洪", 
    "content": "绿槐烟柳长亭路。\n恨取次、分离去。\n日永如年愁难度。\n高城回首，暮云遮尽，目断人何处。\n解鞍旅舍天将暮。\n暗忆丁宁千万句。", 
    "rhythmic": "青玉案"
  }, 
  {
    "author": "惠洪", 
    "content": "十指嫩抽春笋，纤纤玉软红柔。\n人前欲展强娇羞。\n微露云衣霓袖。\n最好洞天春晚，黄庭卷罢清幽。\n凡心无计奈闲愁。\n试拈花枝频嗅。", 
    "rhythmic": "西江月"
  }, 
  {
    "author": "惠洪", 
    "content": "大厦吞风吐月，小舟坐水眠空。\n雾窗春晓翠如葱。\n睡起云涛正涌。\n往事回头笑处，此生弹指声中。\n玉笺佳句敏惊鸿。\n闻道衡阳价重。", 
    "rhythmic": "西江月"
  }, 
  {
    "author": "惠洪", 
    "content": "蜜烛花光清夜阑。\n粉衣香翅绕团团。\n人犹认假为真实，蛾岂将灯作火看。\n方叹息，为遮拦。\n也知爱处实难拚。\n忽然性命随烟焰，始觉从前被眼瞒。", 
    "rhythmic": "鹧鸪天"
  }, 
  {
    "author": "惠洪", 
    "content": "一段文章种性。\n更谪仙风韵。\n画戟丛中，清香凝宴寝。\n落日清寒勒花信。", 
    "rhythmic": "清商怨"
  }, 
  {
    "author": "惠洪", 
    "content": "凝祥宴罢闻歌吹。\n画毂走，香尘起。\n冠压花枝驰万骑。\n马行灯闹，凤楼帘卷，陆海龙鳌山对。\n当年曾看天颜醉。\n御杯举，欢声沸。", 
    "rhythmic": "青玉案"
  }, 
  {
    "author": "惠洪", 
    "content": "入骨风流国色，透尘种性真香。\n为谁风鬓新妆。\n半树入村春暗。\n雪压枝低篱落，月高影动池塘。\n高情数笔寄微茫。\n小寝初开雾帐。", 
    "rhythmic": "西江月"
  }, 
  {
    "author": "惠洪", 
    "content": "城里久偷闲。\n尘浣云衫。\n此身已是再眠蚕。\n隔岸有山归去好，万壑千岩。\n霜晓更凭阑。\n减尽晴岚。\n微云生处是茅庵。\n试问此生谁作伴，弥勒同龛。", 
    "rhythmic": "浪淘沙"
  }, 
  {
    "author": "惠洪", 
    "content": "山径晚樵远。\n深壑孱颜。\n孙山背後泊船看。\n手把遗编披白帔，剩却清闲。\n篱落竹丛寒。\n渔业凋残。\n水痕无底照秋宽。\n好在夕阳凝睇处，数笔秋山。", 
    "rhythmic": "浪淘沙"
  }, 
  {
    "author": "吕颐浩", 
    "content": "一片苍崖璞，孕秀自天锺。\n浑如暖烟堆里，乍放力犹慵。\n疑是犀眠海畔，贪玩烂银光彩，精魄入蟾宫。\n泼墨阴云妒，蟾影淡朦胧。\n沩山颂，戴生笔，写难穷。\n些儿造化，凭谁细与问元工。\n那用牧童鞭索，不入千群万队，扣角起雷同。\n莫怪作诗手，偷入锦囊中。", 
    "rhythmic": "水调歌头"
  }, 
  {
    "author": "苏过", 
    "content": "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼後。\n归兴浓如酒。", 
    "rhythmic": "点绛唇"
  }, 
  {
    "author": "陆蕴", 
    "content": "残角两三声，催登古道。\n远水长山又重到。\n水声山色，看尽轮蹄昏晓。\n风头日脚下，人空老。\n匹马旧时，西征谈笑。\n绿鬓朱颜正年少。\n旗亭斗酒，任是十千倾倒。\n面今酒兴减，诗情少。", 
    "rhythmic": "感皇恩"
  }, 
  {
    "author": "谢克家", 
    "content": "依依宫柳拂宫墙。\n楼殿无人春昼长。\n燕子归来依旧忙。", 
    "rhythmic": "忆君王・忆王孙"
  }, 
  {
    "author": "葛胜仲", 
    "content": "昏昏雪意惨云容。\n猎霜风。\n岁将穷。\n流落天涯，憔悴一衰翁。\n清夜小窗围兽火，倾酒绿，借颜红。\n官梅疏艳小壶中。\n暗香浓。\n玉玲珑。", 
    "rhythmic": "江神子・江城子"
  }, 
  {
    "author": "葛胜仲", 
    "content": "雨後春光浓似醉。\n著柳催花，节物侵龙忌。\n绣褓香阁当日佩。\n紫兰宫堕人间世。\n歌管停云香吐穗。\n碧酒红裳，共祝鱼轩贵。\n天上阿环金秘。\n龟龄鹤寿三千岁。", 
    "rhythmic": "蝶恋花"
  }, 
  {
    "author": "葛胜仲", 
    "content": "共乐堂深帘不卷。\n恻恻寒轻，二月春犹浅。\n续寿竞来歌舞院。\n龙涎香衬鲛绡段。\n画栋朝飞双语燕。\n端似知人，著意窥金盏。\n柳外花前同祝愿。\n朱颜长在年龄远。", 
    "rhythmic": "蝶恋花"
  }, 
  {
    "author": "葛胜仲", 
    "content": "郊外黄垓端可厌，归来移病香闺。\n象床珍簟共委蛇。\n耆婆寻草尽，天女散花迟。\n小雨作寒秋意晚。\n檐声与梦相宜。\n冷侵罗幌酒烟微。\n试评书五朵，何似画双眉。", 
    "rhythmic": "临江仙"
  }, 
  {
    "author": "葛胜仲", 
    "content": "岩壑萦回云水窟。\n林深路断迷烟客。\n茅屋数椽携杖舄。\n人寂寂。\n侵檐万个琅碧。\n倦客羁怀清似涤。\n更无一点飞埃迹。\n溪涨慢流过几席。\n寒。\n凫点破琉璃色。", 
    "rhythmic": "渔家傲"
  }, 
  {
    "author": "葛胜仲", 
    "content": "叠叠云山供四顾。\n簿书忙里偷闲去。\n心远地偏陶令趣。\n登览处。\n清幽疑是斜川路。\n野蔌溪毛供饮具。\n此身甘被烟霞痼。\n兴尽碧云催日暮。\n招晚渡。\n遥遥一叶随鸥鹭。", 
    "rhythmic": "渔家傲"
  }, 
  {
    "author": "葛胜仲", 
    "content": "小榭幽园翠箔垂。\n云轻日薄淡秋晖。\n菊英露渊明径，藕叶风吹叔宝池。\n酬素景，泥芳卮。\n老人痴钝强伸眉。\n欢华莫遣笙歌散，归路从教灯影稀。", 
    "rhythmic": "鹧鸪天"
  }, 
  {
    "author": "葛胜仲", 
    "content": "婆律香深气味佳。\n玻璃仙碗进流霞。\n凝膏清涤高阳醉，灵液甘和正焙芽。\n香染指，浪浮花。\n加笾礼尽客还家。\n贯珠声断红裳散，踏影人归素月斜。", 
    "rhythmic": "鹧鸪天"
  }, 
  {
    "author": "葛胜仲", 
    "content": "秋晚寒斋，藜床香篆横轻雾。\n闲愁几许。\n梦逐芭蕉雨。\n云外哀鸿，似替幽人语。\n归不去。\n乱山无数。\n斜日荒城鼓。", 
    "rhythmic": "点绛唇"
  }, 
  {
    "author": "葛胜仲", 
    "content": "风物飕飕。\n木落沧洲。\n渐老人、不奈悲秋。\n羁怀都在，鬓上眉头。\n似休文瘦，文通恨，子山愁。\n庭梧影薄，篱菊香浮。\n强招寻、聊命朋俦。", 
    "rhythmic": "行香子"
  }, 
  {
    "author": "葛胜仲", 
    "content": "清明寒食景暄妍。\n花映碧罗天。\n参差捍拨齐奏，丰颊拥芳筵。\n逢诞日，揖真仙。\n托炉烟。\n朱颜长似，头上花枝，岁岁年年。", 
    "rhythmic": "诉衷情"
  }, 
  {
    "author": "葛胜仲", 
    "content": "夜泛南溪月，光影冷涵空。\n棹飞穿碎金电，翻动水精宫。\n横管何妨三弄，重醑仍须一斗，知费几青铜。\n坐久桂花落，襟袖觉香浓。\n庾公阁，子猷舫，兴应同。\n从来好景良夜，我辈敢情锺。\n但恐仙娥川後，嫌我尘容俗状，清境不相容。\n击汰同情赏，赖有紫溪翁。", 
    "rhythmic": "水调歌头"
  }, 
  {
    "author": "葛胜仲", 
    "content": "下濑惊船驶，挥麈恐尊空。\n谁吹尺八寥亮，嚼徵更含宫。\n坐爱金波潋滟，影落蒲萄涨绿，夜漏尽移铜。\n回棹携红袖，一水带香浓。\n坐中客，驰隽辩，语无同。\n青鞋黄帽，此乐谁肯换千锺。\n岩壑从来无主，风月故应长在，赏不待先容。\n羽化寻烟客，家有左仙翁。", 
    "rhythmic": "水调歌头"
  }, 
  {
    "author": "葛胜仲", 
    "content": "胜友欣倾盖，羁宦懒书空。\n爱君笔力清壮，名已在蟾宫。\n萧散英姿直上，自有练裙葛帔，岂待半通铜。\n长短作新语，墨纸似鸦浓。\n山吐月，溪泛艇，率君同。\n吾侪轰饮文字，乐不在歌锺。\n今夜长风万里，且倩泓澄浩荡，一为洗尘容。\n世上闲荣辱，都付寒边翁。", 
    "rhythmic": "水调歌头"
  }, 
  {
    "author": "葛胜仲", 
    "content": "木阑干外池光阔。\n午夜乔林迷岸樾。\n掠船凉吹起青苹，萦水歌声欺白雪。\n檀郎响趁红牙节。", 
    "rhythmic": "木兰花・玉楼春"
  }, 
  {
    "author": "葛胜仲", 
    "content": "百不为多，一不为少，阿谁昔仕吾邦。\n共推任笔，洪鼎力能扛。\n不为桃花禄米，雠书倦、一苇横江。\n招寻处，徒行曳杖，曾不拥麾幢。\n山川，真大好，鱼矶无恙，密岭难双。\n听讼诉多就，樵坞僧窗。", 
    "rhythmic": "满庭霜・满庭芳"
  }, 
  {
    "author": "葛胜仲", 
    "content": "望葱葱佳气，虹渚祥开，斗枢光绕。\n析木天津，正灵晖腾照。\n鹭缀分班，象胥交贡，奉御觞清晓。\n玉殿寒轻，金徒漏永，瑞炉烟袅。\n万宇均欢，示慈颁燕，寿祝南山，庆均凫藻。\n缥缈红云，望九重天表。", 
    "rhythmic": "醉蓬莱"
  }, 
  {
    "author": "葛胜仲", 
    "content": "羁宦新来作恶，穷途谁肯相从。\n追攀十日水云中。\n情谊知君独重。\n寂寂回廊小院，冥冥细雨尖风。\n凤山香雪定应空。\n昨夜疏枝入梦。", 
    "rhythmic": "西江月"
  }, 
  {
    "author": "葛胜仲", 
    "content": "山镇红桃阡陌，烟迷绿水人家。\n尘容误到只惊嗟。\n骨冷玉堂今夜。\n莫对佳人锦瑟，休辞洞府流霞。\n峰回路转乱云遮。\n归去空传图画。", 
    "rhythmic": "西江月"
  }, 
  {
    "author": "葛胜仲", 
    "content": "柳岸正飞绵。\n选胜斋轻漾碧涟。\n笑语忘怀机事尽，鸥边。\n万顷溪光上下天。\n菰苇久延缘。\n不觉遥峰霭暮烟。\n对酒莫嫌红粉陋，婵娟。\n自有孤高月妇仙。", 
    "rhythmic": "南乡子"
  }, 
  {
    "author": "葛胜仲", 
    "content": "可惜随风面旋飘。\n直须烧烛看娇娆。\n人间花月更无妖。\n浓丽独将春色殿，繁华端合众芳朝。\n南床应为醉陶陶。", 
    "rhythmic": "浣溪沙"
  }, 
  {
    "author": "葛胜仲", 
    "content": "通白轻红溢万枝。\n浓香百和透丰肌。\n丹山威凤势将飞。\n玉镜台前呈国艳，沈香亭北映朝曦。\n如花惟有上皇妃。", 
    "rhythmic": "浣溪沙"
  }, 
  {
    "author": "葛胜仲", 
    "content": "斗鸭栏边晓路沾。\n华堂醉赏轴珠帘。\n插花人好手纤纤。\n遮护轻寒施翠幄，标题仙品露牙签。\n词人遗恨独江淹。", 
    "rhythmic": "浣溪沙"
  }, 
  {
    "author": "葛胜仲", 
    "content": "山外半规残日，云边一缕馀霞。\n满城飞雪散苕花。\n万顷溪连罨画。\n柳恽风流旧国，鹤龄潇洒人家。\n肯嗟流落在天涯。\n云水从今起价。", 
    "rhythmic": "西江月"
  }, 
  {
    "author": "葛胜仲", 
    "content": "晚路交游绿酒，平生志趣青霞。\n霜风时节近黄花。\n泛宅舟将画。\n不分两溪明月，夜深只属渔家。\n今朝清赏寄情涯。\n肯向萦涂索价。", 
    "rhythmic": "西江月"
  }, 
  {
    "author": "葛胜仲", 
    "content": "风过涟漪纹细。\n十指香檀，惊破交禽睡。\n野蔌溪毛真易致。\n风流未减兰亭会。\n击汰千艘供洛禊。\n映水垂杨，万缕拖浓翠。\n小海一声波上戏。\n殷勤留客千金意。", 
    "rhythmic": "蝶恋花"
  }, 
  {
    "author": "葛胜仲", 
    "content": "自古吴兴称冷僻，菰城水浸粼粼。\n回星难望使车尘。\n如何三日饮，并有五行人。\n文似枚皋加敏速，记书易若张巡。\n幕中无用郄嘉宾。\n他年浮枣会，莫忘两溪春。", 
    "rhythmic": "临江仙"
  }, 
  {
    "author": "葛胜仲", 
    "content": "千古乌程新酿美，玉觞风过粼粼。\n歌声未办起梁尘。\n九天持斧客，来作绣衣人。\n夙有辞华惊乙览，传闻献颂东巡。\n未应握节久宾宾。\n一封驰诏旨，却醉上林春。", 
    "rhythmic": "临江仙"
  }, 
  {
    "author": "葛胜仲", 
    "content": "小样洪河分九曲，飞泉环绕粼粼。\n青莲往事已成尘。\n羽觞浮玉，宝剑捧金人。\n绿绮且依流水调，蓬蓬鼓催巡。\n玉堂词客是佳宾。\n茂林修竹地，大胜永和春。", 
    "rhythmic": "临江仙"
  }, 
  {
    "author": "葛胜仲", 
    "content": "千叠云山万里流。\n坐中碧落与鳌头。\n真意见嬉吾已领。\n烟景。\n不辞捧诏久汀洲。\n老去一官真是漫。\n溪岸。\n独馀此兴未能收。\n留与吴儿传胜事。", 
    "rhythmic": "定风波"
  }, 
  {
    "author": "葛胜仲", 
    "content": "共喜新凉大火流。\n一声水调听歌头。\n况有修蛾兼粉领。\n佳景。\n谢公无不碍沦洲。\n平昔短檠真大漫。\n气岸。\n老来都向酒杯收。\n云水光中修禊事。", 
    "rhythmic": "定风波"
  }, 
  {
    "author": "葛胜仲", 
    "content": "今夜风光恋渚苹。\n欲教四角出车轮。\n金钗离立座生春。\n神女恍惊巫峡梦，飞琼原是阆风人。\n诏封後院宠儒臣。", 
    "rhythmic": "浣溪沙"
  }, 
  {
    "author": "葛胜仲", 
    "content": "溪岸沈深属泛苹。\n倾城容貌此推轮。\n可怜虚度二年春。\n暮暮来时骚客赋，朝朝新处後庭人。\n天留花月伴羁臣。", 
    "rhythmic": "浣溪沙"
  }, 
  {
    "author": "葛胜仲", 
    "content": "东道殷勤玉飞。\n华灯倾国拥珠玑。\n玉奴嫌瘦玉环肥。\n缥缈幸闻缑岭曲。\n参差犹隔夏侯衣。\n放开云月出清辉。", 
    "rhythmic": "浣溪沙"
  }, 
  {
    "author": "葛胜仲", 
    "content": "两年人住岂无情。\n别乘辞华四水清。\n何事千锺勤饮饯，故知一别未能轻。", 
    "rhythmic": "瑞鹧鸪"
  }, 
  {
    "author": "葛胜仲", 
    "content": "步对东风。\n细探春工。\n百花堂下牡丹丛。\n莫恨使君来便去，不见红。\n雾眼一衰翁。\n无意芳。\n年来结习已成空。\n寄语国香雕槛里，好为人容。", 
    "rhythmic": "浪淘沙"
  }, 
  {
    "author": "葛胜仲", 
    "content": "望云门外。\n油壁如流水。\n空巷逐朱幡，步春风、香河七里。\n冶容炫服，摸石道宜男，穿翠霭，度飞桥，影在清漪里。\n秦头楚尾。\n千古风流地。\n试问汉江边，有解佩、行云旧事。\n主人是客，一笑强颁春，烧灯後，赏花前，遥忆年年醉。", 
    "rhythmic": "蓦山溪"
  }, 
  {
    "author": "葛胜仲", 
    "content": "春风野外。\n卵色天如水。\n鱼戏舞绡纹，似出听、新声北里。\n追风骏足，千骑卷高冈，一箭过，万人呼，雁落寒空里。\n天穿过了，此日名穿地。\n横石俯清波。\n竞追随、新年乐事。\n谁怜老子，使得暂遨游，争捧手，乍凭肩，夹道游人醉。", 
    "rhythmic": "蓦山溪"
  }, 
  {
    "author": "吴则礼", 
    "content": "团团璧月。\n今夜广寒真秀发。\n何处吹笙。\n催得清霜满凤城。\n淮南好梦。\n镜里星星还种种。\n犹记银床。\n曾为凉洲唤玉觞。", 
    "rhythmic": "减字木兰花"
  }, 
  {
    "author": "吴则礼", 
    "content": "淮天不断。\n点缀南云秋几雁。\n白露沾衣。\n始是银屏梦觉时。\n别离怀抱。\n消得镜中青鬓老。\n小字无能。\n烦寄平安一纸书。", 
    "rhythmic": "减字木兰花"
  }, 
  {
    "author": "吴则礼", 
    "content": "斑斑小雨。\n初入高梧黄叶暮。\n又是重阳。\n昨夜西风作许凉。\n鲜鲜丛菊。\n只解凋人双鬓绿。\n试傍清尊。\n分付幽香与断魂。", 
    "rhythmic": "减字木兰花"
  }, 
  {
    "author": "吴则礼", 
    "content": "九年离别。\n梦里相逢端怕说。\n携手河梁。\n雁淮天如许长。\n鲈鱼正美。\n白发季鹰聊启齿。\n後夜江干。\n与把梅花子细看。", 
    "rhythmic": "减字木兰花"
  }, 
  {
    "author": "吴则礼", 
    "content": "淮山清夜。\n镜面平铺纤月挂。\n端是生还。\n同倚西风十二栏。\n休论往事。\n投老相逢真梦寐。\n两鬓疏疏。\n好在松江一尺鲈。", 
    "rhythmic": "减字木兰花"
  }, 
  {
    "author": "吴则礼", 
    "content": "声促铜壶，灰飞玉，梦惊偷换年华。\n江南芳信，疏影月横斜。\n又喜椒觞到手，宝胜里、仍翦金花。\n钗头燕，妆台弄粉，梅额故相夸。\n隼，人未老，东风袅袅，已傍高牙。\n渐园林月永，叠鼓凝笳。\n小字新传秀句，歌扇底、深把流霞。\n聊行乐，他时画省，归近紫皇家。", 
    "rhythmic": "满庭芳"
  }, 
  {
    "author": "吴则礼", 
    "content": "玉垒尊，清秋关塞，正宜催唤香醪。\n凉风吹帽，横槊试登高。\n相见征西旧事，龙山会、宾主俱豪。\n来群雁，凉生画角，红叶聚亭皋。\n南洲、应好在，长关梦眼，天际云涛。\n有一簪黄菊，两鬓霜毛。\n快把金荷共倒，凝望久、只遣魂消。\n君须听，新翻燕乐，馀韵响檀槽。", 
    "rhythmic": "满庭芳"
  }, 
  {
    "author": "吴则礼", 
    "content": "尽晴春自老，乍翠、出清流。\n望杳杳飞旌，翩翩戍骑，初过边头。\n幽花尚猗短岸，渐鸣禽、唤友绕行。\n端有雕戈锦领，竟驰袅骅骝。\n凝眸。\n雁入长天，羌管罢、陇云愁。\n共解鞍临水，雷惊电散，雪溅霜浮。", 
    "rhythmic": "木兰花慢"
  }, 
  {
    "author": "吴则礼", 
    "content": "梅花褪雪。\n赏心莫使慵欢悦。\n大家且恁同攀折。\n馀蕊残英，偏称淡笼月。\n当初相见花初发。\n如今花谢人离缺。", 
    "rhythmic": "醉落魄・一斛珠"
  }, 
  {
    "author": "吴则礼", 
    "content": "一片花飞，青春已减。\n可堪南陌红千点。\n生憎杨柳要藏鸦，东风只遣横笳怨。\n看定新巢，初怜语燕。\n游丝正把残英。\n酒尊也会不相违，风光本自同流转。", 
    "rhythmic": "踏莎行"
  }, 
  {
    "author": "吴则礼", 
    "content": "永遇英雄际会时。\n垂天鹏翼逐云飞。\n退朝日上青花道，催直霜零赤雁池。\n鸣汉履，侍唐眉。\n渭川莘野晚追随。\n归来仍对金銮老，三峡词源气未衰。", 
    "rhythmic": "鹧鸪天"
  }, 
  {
    "author": "吴则礼", 
    "content": "作赋丁年厌兔园。\n紫微深锁九重关。\n花墩屡赐清闲燕，文石难忘咫尺颜。\n烟外屐，水边山。\n纶巾羽扇五湖间。\n自怜季子貂裘敝，来与机云相对闲。", 
    "rhythmic": "鹧鸪天"
  }, 
  {
    "author": "吴则礼", 
    "content": "衮绣三朝社稷臣。\n旧调元鼎斡洪钧。\n垂绅屡转龙墀日，接膝潜回黼座春。\n金凿落，玉麒麟。\n凤鸣良月庆佳辰。\n巨鳌行听扃华禁，又起商周梦卜人。", 
    "rhythmic": "鹧鸪天"
  }, 
  {
    "author": "吴则礼", 
    "content": "声慑燕然，势压横山，镇西名重榆塞。\n干霄百雉朱阑下，极目长河如带。\n玉垒凉生过雨，帘卷晴岚凝黛。\n有城头、钟鼓连云，殷春雷天外。\n长啸，畴昔驰边骑。\n听陇底鸣笳，风搴双旆。\n霜髯飞将曾百战，欲掳名王朝帝。", 
    "rhythmic": "红楼慢"
  }, 
  {
    "author": "吴则礼", 
    "content": "林塘朱夏，雨过斑斑，绿苔绕地初遍。\n叶底雏莺，犹记日斜春晚。\n芙蕖靓妆红粉，傍高荷、闲倚歌扇。\n轻风起，纹滟滟，翠生波面。\n可是追凉月下，清坐久，微云屡遮星汉。\n露湿纶巾，遥望玉清台殿。\n白头共论胜事，须偿五湖深愿。\n南枝好，有南飞乌鹊，绕枝低转。", 
    "rhythmic": "声声慢"
  }, 
  {
    "author": "吴则礼", 
    "content": "秋生泽国，无边落木，又作萧萧下。\n澄江过雨，凉飙吹面，黄花初把。\n苍鬓羁孤，粗营鸡黍，浊醪催贳。\n对斜斜露脚，寒香正好，幽人去、空惊咤。\n头上纶巾醉堕，要猗眠、水云萦舍。\n牵衣儿女，归来欢笑，仍邀同社。\n月底蓬门，一株江树，悲虫鸣夜。\n把茱萸细看，牛山底事，强成沾洒。", 
    "rhythmic": "水龙吟"
  }, 
  {
    "author": "李德载", 
    "content": "雪儿魂在水云乡。\n犹忆学梅妆。\n玻璃枝上，体薰山麝，色带飞霜。\n水边竹外愁多少，不断俗人肠。\n如何伴我，黄昏携手，步月斜廊。", 
    "rhythmic": "眼儿媚"
  }, 
  {
    "author": "李德载", 
    "content": "深院静，小阑傍。\n标致不寻常。\n尽他桃杏占风光。\n谁敢斗新妆。\n玉堂中，梁苑里。\n休把雪来轻比。", 
    "rhythmic": "早梅芳近・早梅芳"
  }, 
  {
    "author": "李德载", 
    "content": "残腊里，早梅芳。\n春信报新阳。\n晓来枝上斗寒光。\n轻点寿阳妆。\n雪难欺，霜莫妒。\n别是一般风措。", 
    "rhythmic": "早梅芳近・早梅芳"
  }, 
  {
    "author": "赵子发", 
    "content": "约略应飞白玉盘。\n明楼渐放满轮寒。\n天垂万丈清光外，人在三秋爽气间。\n闻叶吹，想风鬟。\n浮空仿佛女乘鸾。\n此时不合人间有，尽入嵩山静夜看。", 
    "rhythmic": "鹧鸪天"
  }, 
  {
    "author": "赵子发", 
    "content": "荒山明月，下有云来去。\n深夜纤毫静可数。\n问古今底事，留此空光，修月户、犹是当年玉斧。\n思君持羽扇，来伴微吟，水佩风环饮松露。\n待勾漏丹成，约与轻飞，人间世、不知归处。\n更长啸、馀声振林溪，见乱红惊飞，半岩花雨。", 
    "rhythmic": "洞仙歌"
  }, 
  {
    "author": "赵子发", 
    "content": "芳菲已有东风露。\n寒著轻罗未去。\n午夜鸾车鹤驭。\n散入千莲步。\n粉香度曲嬉游女。\n草草相逢无据。\n肠断泪零无数。\n洒作花梢雨。", 
    "rhythmic": "桃源忆故人"
  }, 
  {
    "author": "赵子发", 
    "content": "疏荫摇摇趁岸移。\n惊鸥点点过帆飞。\n船分水打嫩沙回。\n断梦不知人去处，卷帘还有燕来时。\n日斜风紧转湾西。", 
    "rhythmic": "浣溪沙"
  }, 
  {
    "author": "赵子发", 
    "content": "天末疑无路，波翻欲御风。\n此身忽在玉壶中。\n醉倒不知、南北与西东。\n猎猎遥鸣草，飕飕静打篷。\n与君回棹碧云浓。\n不是思归、只为酒船空。", 
    "rhythmic": "南歌子"
  }, 
  {
    "author": "赵子发", 
    "content": "人有纫兰佩，云无出岫心。\n扁舟来入碧涛深。\n坐见楚咻、儿女变齐音。\n但醉双瓶玉，从渠六印金。\n此时何处可幽寻。\n风定津头、白日照平林。", 
    "rhythmic": "南歌子"
  }, 
  {
    "author": "赵子发", 
    "content": "野岸孤舟，断桥明月穿流水。\n雁声嘹呖。\n双落行人泪。\n去岁吾家，曾插黄花醉。\n今那是。\n杖藜西指。\n看即成千里。", 
    "rhythmic": "点绛唇"
  }, 
  {
    "author": "赵子发", 
    "content": "飞云流水来无信。\n花发年年恨。\n小桃如脸柳如眉。\n记得那人模样、旧家时。\n楼高映步拖金缕。\n香湿黄昏雨。\n如今不见欲凭书。\n门外水平波暖、一双鱼。", 
    "rhythmic": "虞美人"
  }, 
  {
    "author": "赵子发", 
    "content": "数点雨声惊残暑。\n帘外秋光容与。\n重换熏炉炷。\n渐低罗幕香成雾。\n今夜夜凉情几许。\n莫向屏山取取。\n却笑阳台女。\n楚人空□高唐赋。", 
    "rhythmic": "惜分飞"
  }, 
  {
    "author": "赵子发", 
    "content": "马蹄踏月响空山。\n梅生烟壑寒。\n水妃去後泪痕乾。\n天风吹佩兰。\n纫香久，怕花残。\n与君聊据鞍。\n一枝欲寄北人看。\n如今行路难。", 
    "rhythmic": "阮郎归"
  }, 
  {
    "author": "赵子发", 
    "content": "日长高柳一蝉声。\n翡翠帘深宝簟清。\n梦远春云不散情。\n晓风轻。\n玉楝花飞宿雨晴。", 
    "rhythmic": "忆王孙"
  }, 
  {
    "author": "赵子发", 
    "content": "淅淅西风生暮寒。\n绣衣单。\n碧梧叶落藕花残。\n恨前欢。\n月镂虚棂烟逗竹，梦千山。", 
    "rhythmic": "杨柳枝"
  }, 
  {
    "author": "赵子发", 
    "content": "新梦断，久立暗伤春。", 
    "rhythmic": "望江南・忆江南"
  }, 
  {
    "author": "赵子发", 
    "content": "闲庭草色侵阶绿。\n琐窗午梦人如玉。\n抛枕出罗帏。\n风吹金缕衣。\n怨春风雨恶。\n二月桃花落。\n雨後纵多晴。\n花休春不成。", 
    "rhythmic": "菩萨蛮"
  }, 
  {
    "author": "赵子发", 
    "content": "晓山日薄半春阴。\n烟暖柳拖金。\n满眼新晴，歌声妆影，悠荡碧云心。", 
    "rhythmic": "少年游"
  }, 
  {
    "author": "赵子发", 
    "content": "春蚕昨夜眠方起，闲了罗机。\n共采柔枝。\n桑柘阴阴三月时。\n背人佯笑移金钏，惆怅花期。\n故故留迟。\n独自归来雨满衣。", 
    "rhythmic": "采桑子"
  }, 
  {
    "author": "赵子发", 
    "content": "约素小腰身。\n不奈伤春。\n疏梅影下晚妆新。\n袅袅娉娉何样似，一缕轻云。\n歌巧动朱唇。\n字字娇嗔。\n桃花深处一通津。\n怅望瑶台清夜月，还送归轮。", 
    "rhythmic": "浪淘沙"
  }, 
  {
    "author": "徐俯", 
    "content": "素光练静，照青山隐隐，修眉横绿。\n鹊楼高天似水，碧瓦寒生银粟。\n万丈辉光，奔云涌雾，飞过卢鸿屋。\n更无尘翳，皓然冷浸梧竹。\n因念鹤发仙翁，当时曾共赏，紫岩飞瀑。\n对影三人聊痛饮，一洗闲愁千斛。\n斗转参移，翻然归去，万里骑黄鹄。\n一川霜晓，叫云吹断横玉。", 
    "rhythmic": "念奴娇"
  }, 
  {
    "author": "徐俯", 
    "content": "章水何如颍水清。\n江山明秀发诗情。\n七言还我是长城。\n小小钿花开宝靥，纤纤玉笋见云英。\n十千名酒十分倾。", 
    "rhythmic": "浣溪沙"
  }, 
  {
    "author": "徐俯", 
    "content": "梅花元自江南得。\n还醉江南客。\n雪中雨里为谁香。\n闻道数枝清笑、出东墙。\n多情宋玉还知否。\n梁苑无寻处。\n胭脂为萼玉为肌。\n却恨恼人桃杏、不同时。", 
    "rhythmic": "虞美人"
  }, 
  {
    "author": "徐俯", 
    "content": "心空道亦空，风静林还静。\n卷尽浮云月自明，中有山河影。\n供养及修行。\n旧话成重省。\n豆爆生莲火里时，痛拨寒灰冷。", 
    "rhythmic": "卜算子"
  }, 
  {
    "author": "徐俯", 
    "content": "天生百种愁，挂在斜阳树。\n绿叶阴阴占得春，草满莺啼处。\n不见生尘步。\n空忆如簧语。\n柳外重重叠叠山，遮不断、愁来路。", 
    "rhythmic": "卜算子"
  }, 
  {
    "author": "徐俯", 
    "content": "清池过雨凉，暗有清香度。\n缥缈娉婷绝代歌，翠袖风中举。\n忽敛双眉去。\n总是关情处。\n一段江山一片云，又下阳台雨。", 
    "rhythmic": "卜算子"
  }, 
  {
    "author": "徐俯", 
    "content": "绿水名园不是村。\n淡妆浓笑两生春。\n笛中已自多愁怨，雨里因谁有泪痕。\n香旖旎，酒氤氲。\n多情生怕落纷纷。\n旧来好事浑如梦，年少风流付与君。", 
    "rhythmic": "鹧鸪天"
  }, 
  {
    "author": "徐俯", 
    "content": "满眼纷纷恰似花。\n飘飘泊泊自天涯。\n雨中添得无穷湿，风里吹成一道斜。\n银作屋，玉为车。\n娥青女过人家。\n应嫌素面微微露，故着轻云薄薄遮。", 
    "rhythmic": "鹧鸪天"
  }, 
  {
    "author": "徐俯", 
    "content": "素景将阑，黄花初笑。\n登高一望秋天杳。\n邀宾携妓数能来，醉中赢得闲多少。\n佳气氤氲，飞云缥缈。\n竹林更着清江绕。\n高歌屡舞莫催人，华筵直待华灯照。", 
    "rhythmic": "踏莎行"
  }, 
  {
    "author": "徐俯", 
    "content": "画栋风生，绣筵花绕。\n层台胜日频高眺。\n清辉爽气自娱人，何妨称意开颜笑。\n水碧无穷，山青未了。\n斜阳浦口归帆少。\n云鬟烟鬓只供愁，琵琶更作相思调。", 
    "rhythmic": "踏莎行"
  }, 
  {
    "author": "徐俯", 
    "content": "玉露团花，金风破雾。\n高台与上晴空去。\n举杯相属看前山，烟中乱叠青无数。\n皓齿明眸，肌香体素。\n恼人正在秋波注。\n因何欲雨又还晴，歌声遏得行云住。", 
    "rhythmic": "踏莎行"
  }, 
  {
    "author": "徐俯", 
    "content": "细蕊黄金嫩，繁花白雪香。\n共谁连璧向河阳。\n自是不须汤饼、试何郎。\n婀娜松髻，轻盈淡薄妆。\n莫令韩寿在伊傍。\n便逐游蜂惊蝶、过东墙。", 
    "rhythmic": "南歌子"
  }, 
  {
    "author": "徐俯", 
    "content": "宜笑宜颦掌上身。\n能歌能舞恶精神。\n脸边红入桃花嫩，眉上青归柳叶新。\n娇不语，易生嗔。\n尊前还是一番春。\n深杯百罚重拚却，只为妖饶醉得人。", 
    "rhythmic": "鹧鸪天"
  }, 
  {
    "author": "徐俯", 
    "content": "西塞山前白鹭飞。\n桃花流水鳜鱼肥。\n一波才动万波随。\n黄帽岂如青箬笠，羊裘何似绿蓑衣。\n斜风细雨不须归。", 
    "rhythmic": "浣溪沙"
  }, 
  {
    "author": "徐俯", 
    "content": "新妇矶边秋月明。\n女儿浦口晚潮平。\n沙头鹭宿戏鱼惊。\n青箬笠前明此事，绿蓑衣底度平生。\n斜风细雨小舟轻。", 
    "rhythmic": "浣溪沙"
  }, 
  {
    "author": "徐俯", 
    "content": "西塞山前白鹭飞。\n桃花柳水鳜鱼肥。\n朝廷若觅元真子，晴在长江理钓丝。\n青箬笠，绿蓑衣。\n斜风细雨不须归。\n浮云万里烟波客，惟有沧浪孺子知。", 
    "rhythmic": "鹧鸪天"
  }, 
  {
    "author": "徐俯", 
    "content": "七泽三湘碧草连。\n洞庭江汉水如天。\n朝廷若觅元真子，不在云边则酒边。\n明月棹，夕阳船。\n鲈鱼恰似镜中悬。\n丝纶钓饵都收却，八字山前听雨眠。", 
    "rhythmic": "鹧鸪天"
  }, 
  {
    "author": "王安中", 
    "content": "千山青比妆眉浅。\n却奈眉峰远。\n玉人元自不禁秋。\n更算恼伊深处、月当楼。\n分携不见凭阑际。\n只料无红泪。\n万千应在锦回纹。\n嘱付断鸿西去、问行云。", 
    "rhythmic": "虞美人"
  }, 
  {
    "author": "王安中", 
    "content": "慵整金钗缩指尖。\n晓犹自入疏帘。\n绿窗清冷脸红添。\n妒粉尽饶花六六，回风从斗玉纤纤。\n不成香暖也相兼。", 
    "rhythmic": "浣溪沙"
  }, 
  {
    "author": "王安中", 
    "content": "秋鸿只向秦筝住。\n终寄青楼书不去。\n手因春梦有携时，眼到花开无著处。\n泥金小字蛮笺句。", 
    "rhythmic": "玉楼春"
  }, 
  {
    "author": "王安中", 
    "content": "魏都雄，凤皇飞观云间。\n佩麟符、荀池元老，暂辞西省仙班。\n憩甘棠、地澄远籁，咏华黍、河卷惊澜。\n碧草萋迷，丹毫冷落，圜扉铃索镇长闲。\n绣筵展、三台星近，锵玉韵珊珊。\n金尊滟、新醅方荐，薄暑初残。\n政成时、欢馀客散，後园朱户休关。\n度秋风、画阑枕水，挂夜月、雕栏骑山。\n锦帐笼香，鸾钗按曲，琵琶双转语绵蛮。", 
    "rhythmic": "绿头鸭・多丽"
  }, 
  {
    "author": "王安中", 
    "content": "世有达人，潇洒出尘，招隐青霄际。\n终始追。\n游览老山栖。\n藐千金、轻脱如屣。\n彼假容江皋，滥巾云岳，缨情好爵欺松桂。\n观向释谈空，寻真讲道，巢由何足相拟。\n待诏书来起便驺驰。\n席次早焚烈芰荷衣。\n敲朴喧喧，牒诉匆匆，抗颜自喜。\n嗟明月高霞，石径幽绝谁回睇。\n空怅猿惊处，凄凉孤鹤嘹唳。\n任列壑争讥。\n众蜂竦诮，林惭涧愧移星岁。\n方浪神京，腾装魏阙，徘徊经过留憩。\n致草堂灵怒蒋侯麾。\n扃岫幌、驱烟勒新移。\n忍丹崖碧岭重滓。\n鸣湍声断深谷，逋客归何计。\n信知一逐浮荣，便丧素守，身成俗士。", 
    "rhythmic": "北山移文哨遍・哨遍"
  }, 
  {
    "author": "王安中", 
    "content": "中军玉帐旌旗绕。\n吴钩锦带明霜晓。\n铁马去追风。\n弓声惊塞鸿。\n分兵闲细柳。\n金字回飞奏。\n犒饮上恩浓。\n燕然思勒功。", 
    "rhythmic": "菩萨蛮"
  }, 
  {
    "author": "王安中", 
    "content": "清霜飞入蓬莱殿。\n别进云裘软。\n却回宸虑念多寒，诏语日边亲遣。\n冰蚕绵厚，金雕锦好，永夜缝宫线。\n红旌绛旆迎星传。\n喜气欢声远。\n庙堂勋旧使台贤，领袖坐中争绚。\n天香馥郁，君恩岁岁，一醉春生面。", 
    "rhythmic": "御街行"
  }, 
  {
    "author": "王安中", 
    "content": "茜雾红云捧建章。\n鸣珂星使渡银潢。\n亲将圣主如丝语，传与陪都振鹭行。\n香袅袅，佩锵锵。\n升平歌管趁飞觞。\n明时玉帐恩相续，清夜钧天梦更长。", 
    "rhythmic": "鹧鸪天"
  }, 
  {
    "author": "王安中", 
    "content": "曲径深丛枝袅袅。\n晕粉揉绵，破蕊烘清晓。\n十二番开寒最好。\n此花不惜春归早。\n青女飞来红翠少。\n特地芳菲，绝艳惊衰草。\n只东风终甚了。\n久长欲伴娥老。", 
    "rhythmic": "蝶恋花"
  }, 
  {
    "author": "王安中", 
    "content": "巧剪明霞成片片。\n欲笑还颦，金蕊依稀见。\n拾翠人寒妆易浅。\n浓香别注唇膏点。\n竹雀喧喧烟岫远。\n晚色溟，六出花飞遍。\n此际一枝红绿眩。\n画工谁写银屏面。", 
    "rhythmic": "蝶恋花"
  }, 
  {
    "author": "王安中", 
    "content": "剪腊成梅天著意。\n黄色浓浓，对萼匀装缀。\n百和薰肌香旖旎。\n仙裳应渍蔷薇水。\n雪径相逢人半醉。\n手折低枝，拥髻云争翠。\n嗅蕊拈枝无限思。\n玉真未洒梨花泪。", 
    "rhythmic": "蝶恋花"
  }, 
  {
    "author": "王安中", 
    "content": "青玉一枝红类吐。\n粉颊愁寒，浓与胭脂传。\n辨杏猜桃君莫误。\n天姿不到风尘处。\n云破月来花下住。\n要伴佳人，弄影参差舞。\n只有暗香穿绣户。\n昭华一曲惊吹去。", 
    "rhythmic": "蝶恋花"
  }, 
  {
    "author": "王安中", 
    "content": "雪霁花梢春欲到。\n饯腊迎春，一夜花开早。\n青帝回舆云缥缈。\n鲜鲜金雀来飞绕。\n绣阁纱窗人窈窕。\n翠缕红丝，斗剪幡儿小。\n戴在花枝争笑道。\n愿人常共春难老。", 
    "rhythmic": "蝶恋花"
  }, 
  {
    "author": "王安中", 
    "content": "艳夭桃春信漏。\n弄粉飘香，枫叶飞丹後。\n酒入冰肌红欲透。\n无言不许群芳斗。\n楼外何人揎翠袖。\n剪落金刀，插处浓云覆。\n肯与刘郎仙去否。\n武陵回路相思瘦。", 
    "rhythmic": "蝶恋花"
  }, 
  {
    "author": "王安中", 
    "content": "翠袖盘花金拈线。\n晓炙银簧，劝饮随深浅。\n复幕重帘谁得见。\n馀醺微觉红浮面。\n别唤清商开绮宴。\n玉管双横，抹起梁州遍。\n白苎歌前寒莫怨。\n湘梅萼里春那远。", 
    "rhythmic": "蝶恋花"
  }, 
  {
    "author": "王安中", 
    "content": "千古铜台今莫问。\n流水浮云，歌舞西陵近。\n烟柳有情开不尽。\n东风约定年年信。\n天与麟符行乐分。\n带缓球纹，雅宴催云鬓。\n翠雾萦纡销篆印。\n筝声恰度秋鸿阵。", 
    "rhythmic": "蝶恋花"
  }, 
  {
    "author": "王安中", 
    "content": "未帖宜春双彩胜。\n手点酥山，玉筋人争莹。\n节过日长心自准。\n迟留碧瓦看红影。\n楼外尖风吹鬓冷。\n一望平林，花相映。\n落粉筛云晴未定。\n朝酲只凭阑干醒。", 
    "rhythmic": "蝶恋花"
  }, 
  {
    "author": "王安中", 
    "content": "梦破池塘杳杳。\n情随春草。\n尊前风味不胜清，赋白雪、幽兰调。\n秀句银钩争妙。", 
    "rhythmic": "一落索"
  }, 
  {
    "author": "王安中", 
    "content": "欲访瑶台蓬岛。\n烟云缥缈。\n清游却到凤皇池，听檀板、新声妙。\n天上除书催早。", 
    "rhythmic": "一落索"
  }, 
  {
    "author": "王安中", 
    "content": "尧天雨露承新诏。\n珂马风生趋急召。\n玉符曾将虎牙军，金殿还升龙尾道。\n征西镇北功成早。", 
    "rhythmic": "木兰花・玉楼春"
  }, 
  {
    "author": "王安中", 
    "content": "御水毂纹风皱，画桥横处，沙路晴时。\n曲坞藏春，朱户翠竹参差。\n过墙花、娇无限思，笼槛柳、低不胜垂。\n海棠枝。\n为东君爱，未敢离披。\n迟迟。\n日华融丽，悠扬丝管，掩冉旌旗。\n喜入繁红，坐来开尽不须吹。\n听莺迁、还思上苑，约凤浴、应展新池。", 
    "rhythmic": "玉蝴蝶"
  }, 
  {
    "author": "王安中", 
    "content": "魏台长乐坊西，画桥倒影烟堤远。\n东风与染，揉蓝春水，湾环清浅。\n浴鹭翘莎，戏鱼吹絮，落红漂卷。\n为游人盛踪，兰舟彩舫，飞轻棹、凌波面。\n乐事年来乍见。\n趁旌旗、谷莺娇啭。\n追随况有，疏帘珠袖，浓香绀。\n萧寺高亭，茂林斜照，且留芳宴。\n看韶华烂向，尊前放手，作梨花晚。", 
    "rhythmic": "水龙吟"
  }, 
  {
    "author": "王安中", 
    "content": "六六云从龙戏月，天颜带笑尝新。\n年年回首建溪春。\n香甘先玉食，珍宠在枫宸。\n赐品暂醒歌里醉，延和行对台臣。\n宫瓯浮雪乳花匀。\n九重清昼永，宣坐议东巡。", 
    "rhythmic": "临江仙"
  }, 
  {
    "author": "王安中", 
    "content": "重举金猊多炷香。\n仙方调绛雪，坐初尝。\n醉鬟娇捧不成行。\n颜如玉，玉碗共争光。\n飞盖莫催忙。\n歌檀临阅处，缓何妨。", 
    "rhythmic": "小重山"
  }, 
  {
    "author": "王安中", 
    "content": "椽烛乘珠清漏长。\n醉痕衫袖湿，有馀香。\n红牙双捧旋排行。\n将歌处，相向更催妆。\n明月映东墙。\n海棠花径密，迸流光。", 
    "rhythmic": "小重山"
  }, 
  {
    "author": "王安中", 
    "content": "荷花遮水水漫溪。\n柳底垂。\n乱蝉嘶。\n舍辔何妨，临水照征衣。\n一扇香风摇不尽，人念远，意凄迷。\n骑鲸仙子已相知。\n数归期。\n赋新诗。", 
    "rhythmic": "江神子・江城子"
  }, 
  {
    "author": "王安中", 
    "content": "红云茜雾笼金阙。\n圣运叶、星虹佳节。\n紫禁晓风馥天香，奏九韶、帝心悦。\n瑶阶万岁蟠桃结。", 
    "rhythmic": "徵招调中腔・徵招"
  }, 
  {
    "author": "王安中", 
    "content": "花时微雨。\n未减春分数。\n占取帘疏花密处。\n把酒听歌金缕。\n斜风轻度浓香。\n闲情正与春长。\n向晚红灯入坐，尝新青杏催觞。", 
    "rhythmic": "清平乐"
  }, 
  {
    "author": "王安中", 
    "content": "花枝晚。\n过雨红珠转。\n欲共东君论缱绻。\n繁艳休将风卷。\n归来凝思闲窗。\n寒花莫□微觞。\n解慢不成幽梦，燕泥惊落雕梁。", 
    "rhythmic": "清平乐"
  }, 
  {
    "author": "王安中", 
    "content": "安阳好，形胜魏西州。\n曼衍山河环故国，升平歌鼓沸高楼。\n和气镇飞浮。\n笼画陌，乔木几春秋。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，戟户府居雄。\n白昼锦衣清宴处，铁梁丹榭画图中。\n壁记旧三公。\n棠讼悄，池馆北园通。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，物外占天平。\n叠叠蓝烟岫色，淙淙鸣玉晚溪声。\n仙路驭风行。\n松路转，丹碧照飞甍。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，泮水盛儒宫。\n金字照碑光射斗，芸香书阁势凌空。\n肃肃采芹风。\n来劝学，乡衮首文翁。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，耆旧迹依然。\n醉白垂杨低掠水，延松高桧老参天。\n曾映两貂蝉。\n王谢族，兰玉秀当年。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，负郭相君园。\n绿野移春花自老，平泉醒酒石空存。\n月馆对风轩。\n人选胜，幽径破苔痕。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，曲水似山阴。\n咽咽清泉岩溜细，弯弯碧篆痕深。\n永昼坐披襟。\n红袖小，歌扇画泥金。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，□□又飞。\n拨垅旋栽花密密，著行重接柳依依。\n鸳瓦荡晴辉。\n池面渺，相望是荣归。", 
    "rhythmic": "安阳好・忆江南"
  }, 
  {
    "author": "王安中", 
    "content": "安阳好，千古邺台都。\n穗帐歌人春不见，金楼梦凤夜相呼。\n辇路旧萦纡。\n闲引望，漳水绕城隅。", 
    "rhythmic": "安阳好・忆江南"
  }, 
  {
    "author": "王安中", 
    "content": "烟云千里。\n一抹西山翠。\n碧瓦红楼山对起。\n楼下飞花流水。\n锦堂风月依然。", 
    "rhythmic": "破子清平乐・清平乐"
  }, 
  {
    "author": "王安中", 
    "content": "碧藕花风入袖香。\n涓涓清露，玉肌凉。\n折花无语傍横塘。\n随折处，一寸万丝长。\n还更擘莲房。\n莲心真个苦，似离肠。", 
    "rhythmic": "小重山"
  }, 
  {
    "author": "王安中", 
    "content": "星郎才思生雕管。\n四海声名满。\n尊前新唱更新妍。\n况有玉人相劝、拚酡颜。\n芙蓉幕下同时客。\n年少那重得。\n且寻幽梦赋高唐。\n莫为浮名容易、却相妨。", 
    "rhythmic": "虞美人"
  }, 
  {
    "author": "王安中", 
    "content": "清商初入昭华。\n宫叶秋声满。\n草麻初罢月蝉娟。\n想见明朝喜色、动天颜。\n持杯满劝龙头客。\n荣遇时方得。\n词源三峡泻瞿塘。\n便是醉中宣去、也无妨。", 
    "rhythmic": "虞美人"
  }, 
  {
    "author": "王安中", 
    "content": "文昌郎自文无比。\n风露行千里。\n试寻天上使星看。\n却见锦衣白昼、过乡关。\n边城落照孤鸿外。\n联璧人相对。\n应吟红叶送清秋。\n向我旧题诗处、更重游。", 
    "rhythmic": "虞美人"
  }, 
  {
    "author": "王安中", 
    "content": "客舍两三花，并脸开清晓。\n一朵涓涓韵已高，一朵纤纤袅。\n谁与插斜红，拥髻争春好。\n此意遥知梦已传，月落前村悄。", 
    "rhythmic": "卜算子"
  }, 
  {
    "author": "王安中", 
    "content": "塞柳未传春信。\n霜花侵鬓。\n送君西去指秦关，看日近、长安近。\n玉帐同时英俊。", 
    "rhythmic": "一落索"
  }, 
  {
    "author": "王安中", 
    "content": "凤拨弦鸣夜永，直疑人在浔阳。\n轻云薄雾隔新妆。\n但闻儿女语，倏忽变轩昂。\n且看金泥花那面，指痕微印红桑。\n几多馀暖与真香。\n移船犹自可，卷箔又何妨。", 
    "rhythmic": "临江仙"
  }, 
  {
    "author": "王安中", 
    "content": "宫缬悭裁翡翠轻。\n文犀松串水晶明。\n风新样称娉婷。\n带笑缓摇春笋细，障羞斜映远山横。\n玉肌无汗暗香清。", 
    "rhythmic": "浣溪沙"
  }, 
  {
    "author": "王安中", 
    "content": "燕尾道冠儿，蝉翼生衫子。\n枕看书卧北窗，簟展潇湘水。\n团扇弄薰风，皓质添凉意。\n谁与文君作粉真，只此莲花是。", 
    "rhythmic": "卜算子"
  }, 
  {
    "author": "王安中", 
    "content": "深庭夜寂，但凉蟾如昼。\n鹊起高槐露华透。\n听曲楼玉管，吹彻伊州，金钏响，轧轧朱扉暗扣。\n迎人巧笑道，好个今宵，怎不相寻暂携手。\n见淡净晚妆残，对月偏宜，多情更、越饶纤瘦。\n早促分飞霎时休，便恰似阳台，梦云归後。", 
    "rhythmic": "洞仙歌"
  }, 
  {
    "author": "王安中", 
    "content": "", 
    "rhythmic": "失调名"
  }, 
  {
    "author": "王安中", 
    "content": "岘首亭空，劝君休堕羊碑泪。\n宦游如寄。\n且伴山翁醉。\n说与鲛人，莫解江皋佩。\n将归思。\n晕红萦翠。\n细织回文字。", 
    "rhythmic": "点绛唇"
  }, 
  {
    "author": "王安中", 
    "content": "雨零花昼春杯举。\n举杯春昼花零雨。\n诗令酒行迟。\n迟行酒令诗。\n满斟犹换盏。\n盏换犹斟满。\n天转月光圆。\n圆光月转天。", 
    "rhythmic": "菩萨蛮"
  }, 
  {
    "author": "王安中", 
    "content": "绿笺长写新成曲。\n曲成新写长笺绿。\n豪句逞才高。\n高才逞句豪。\n美容歌皓齿。\n齿皓歌容美。\n香篆小花团。\n团花小篆香。", 
    "rhythmic": "菩萨蛮"
  }, 
  {
    "author": "王安中", 
    "content": "玉纤传酒浮香菊。\n菊香浮酒传纤玉。\n弦管沸欢筵。\n筵欢沸管弦。\n出帘珠袖蔌。\n蔌袖珠帘出。\n眉晕浅山低。\n低山浅晕眉。", 
    "rhythmic": "菩萨蛮"
  }, 
  {
    "author": "王安中", 
    "content": "浦烟迷处回莲步。\n步莲回处迷烟浦。\n罗绮媚横波。\n波横媚绮罗。\n细眉双拂翠。\n翠拂双眉细。\n歌意任情多。\n多情任意歌。", 
    "rhythmic": "菩萨蛮"
  }, 
  {
    "author": "张继先", 
    "content": "小小葫芦，生来不大身材矮。\n子儿在内。\n无口如何怪。\n藏得乾坤，此理谁人会。\n腰间带。\n臣今偏爱。\n胜挂金鱼袋。", 
    "rhythmic": "点绛唇"
  }, 
  {
    "author": "张继先", 
    "content": "长生之话口相传。\n求丹金液全。\n混成一物作神仙。\n丁宁说与贤。\n休咽气，莫胡言。\n岂知造化玄。", 
    "rhythmic": "忆桃源"
  }, 
  {
    "author": "张继先", 
    "content": "白云堆里采芙蓉。\n枝枝香艳浓。\n灵龟畔岸起祥风。\n楼高十二重。\n黄金殿，碧云笼。\n丹砂透顶红。", 
    "rhythmic": "忆桃源"
  }, 
  {
    "author": "张继先", 
    "content": "莫怪精神都素淡，全谙千载松头。\n羽人幽意苦相投。\n殷勤争点写，展转动吟酬。\n况有咸阳兄弟事，教人闻见忘忧。\n我生曾是眷仙标。\n一从挥洒後，相继未能休。", 
    "rhythmic": "临江仙"
  }, 
  {
    "author": "张继先", 
    "content": "自古清真灵妙降，安妃来就杨君。\n因缘冥会异常伦。\n仙风聊设相，真道本无亲。\n惟有元规能访问，深将此意相闻。\n大家宜赏缀新文。\n免教尘世士，诮笑上天人。", 
    "rhythmic": "临江仙"
  }, 
  {
    "author": "张继先", 
    "content": "蠢动含灵天赋与，逍遥性分元均。\n莫生异见乱吾真。\n只今中有主，浑与化为人。\n那更徽词清彻底，轻埃欲染无因。\n惟应得此便凝神。\n百魔咸息战，六道永停轮。", 
    "rhythmic": "临江仙"
  }, 
  {
    "author": "张继先", 
    "content": "劫运将新，天书降恩，圣师命魔。\n正阴阳错忤，鬼神淆混，依凭城市，绵亘山河。\n杀气闭空，阴容夺昼，万姓罹殃日已多。\n青城上，见琉璃高座，忽起巍峨。\n群妖忿怒扬戈。\n竞奔走、攻山若舞梭。\n感神光一瞬，龙催虎陷，威音一动，电掣霆呵。\n立活化民，摄邪归正，生息熙熙享太和。\n风云静，见天连碧汉，月浸澄波。", 
    "rhythmic": "沁园春"
  }, 
  {
    "author": "张继先", 
    "content": "真一长存，太虚同体，妙门自开。\n既混元初判，两仪布景，复还根本，全籍灵台。\n浩气冲开，谷神滋化，渐觉神光空际来。\n幽绝处，听龙吟虎啸，蓦地风雷。\n奇哉。\n妙道难猜。\n鲜点化、愚迷成大材。\n试与君说破，分明状似，蚌含渊月，秋兔怀胎。\n壮志男儿，当年高士，莫把身心惹世埃。\n功成後，任身居紫府，名列仙阶。", 
    "rhythmic": "沁园春"
  }, 
  {
    "author": "张继先", 
    "content": "急急修行，细算人生，能有几时。\n任万般千种风流好，柰一朝身死，不免抛离。\n蓦地思量，死生事大，使我心如刀剑挥。\n难留住，那金乌箭疾，玉兔梭飞。\n早觉悟、莫教迟。\n我清净、谁能婚少妻。\n便假饶月里，娥见在，从他越国，有貌西施。\n此个风流，更无心恋，且放宽怀免是非。\n蓬莱路，仗三千行满，独跨鸾归。", 
    "rhythmic": "沁园春"
  }, 
  {
    "author": "张继先", 
    "content": "况有夷途，正透元关，众所共传。\n愿万魔披散，诸尘荡尽，琴心和雅，天性清圆。\n未信凡流，可回高步，留恋形声情更延。\n真消息，定如何唤醒，聊证言诠。\n虽由宿命因缘。\n达士何曾无慨然。\n算尽专为妙，闲多乐少，一成潇洒，永绝忧煎。\n影照澄潭，声流虚谷，业火消亡睹瑞莲。\n安平泰，看坚完如地，长久如天。", 
    "rhythmic": "沁园春"
  }, 
  {
    "author": "张继先", 
    "content": "闲里工夫，无中妙用，切休拟议参详。\n龙降虎伏，真土自中黄。\n行动起居寝食，随缘度、莫动真阳。\n归根处，神凝脉住，玉界发天光。\n风高，鹏翼远，水深舟运，物理昭彰。\n但明心是道，专役天罡。\n信口呼神招鬼，和谷、不是颠狂。\n痴迷者，风霆在手，应用反乖张。", 
    "rhythmic": "满庭芳"
  }, 
  {
    "author": "张继先", 
    "content": "心境双清，古今同乐，胜缘休道无媒。\n天门高妙，应仗至人开。\n岂比寻常意绪，方寸地、不贮纤埃。\n仍须信，金坚石确，一志断无回。\n真元，真可爱，真师真友，且喜无猜。\n就中更脱洒，不顾形骸。\n可是正容而悟，凭真趣、改易凡胎。\n神明会，尘缨世网，莫共话由来。", 
    "rhythmic": "满庭芳"
  }, 
  {
    "author": "张继先", 
    "content": "调理三关，安和四体，静无忧扰相煎。\n太微冥契，元始语诸仙。\n玉宇重修妙典，西台□、南岳题篇。\n崇□好，身田在世，心向太清天。\n云边。\n曾降圣，金坛夜拜，高驾留连。\n论琼华灵液，形与神全。\n形体须凭妙气，神来舍、黄阙丹田。\n真精旨，明光辅相，天地保长年。", 
    "rhythmic": "满庭芳"
  }, 
  {
    "author": "张继先", 
    "content": "孤峰绝顶，更无人能到。\n万里虚空没边徼。\n正秋高景静，雾扫云收，风露里，惟有月华高照。\n浮生纷过客，好天良夜，醉舞狂歌错昏晓。\n有谁知、一性圆满恒河，亘万古、光明不老。\n竞对月、论利与谈名，全不想驹阴，暗催年少。", 
    "rhythmic": "洞仙歌"
  }, 
  {
    "author": "张继先", 
    "content": "草草开尊资一笑。\n微生病苦随缘了。\n友义交情如地厚。\n心相照。\n今人莫遣前人诮。\n灯火荧荧山悄悄。\n芝兰佳气松筠茂。\n得便盘桓尘世表。\n香初透。\n邻鸡且莫催清晓。", 
    "rhythmic": "渔家傲"
  }, 
  {
    "author": "张继先", 
    "content": "固元精，收听视。\n物外身无此地。\n接子谬，季真非。\n无为翻有为。\n但心虚，教腹实。\n密与寥天为一。\n华阳洞，广寒宫。\n人人方寸中。", 
    "rhythmic": "更漏子"
  }, 
  {
    "author": "张继先", 
    "content": "是和非，双打过。\n免共相魔生火。\n谈有相，损顽空。\n斋居看望中。\n圣贤风，行处在。\n巧智争如休卖。\n诗与酒，且乘闲。\n随缘发笑颜。", 
    "rhythmic": "更漏子"
  }, 
  {
    "author": "张继先", 
    "content": "诵真经，期万过。\n未灭无明心火。\n宜回首，探真空。\n融怡淡漠中。\n自古人，何处在。\n谩记声名沽卖。\n抛尘累，养清闲。\n琼浆自驻颜。", 
    "rhythmic": "更漏子"
  }, 
  {
    "author": "张继先", 
    "content": "天开景运。\n记建武中兴，炎刘重盛。\n明良际会，八表风调雨顺。\n任一时、岳降生申，正千载、河清诞圣。\n祥云拥，流霞映。\n飞仙拱，魁星炯。\n佳应是、师真毓瑞，人天交庆。\n蘅薇香满元宵景。\n耀天目、神光如镜。\n见龙章凤质，降伏群魔归正。\n禀玄元、立教开先，悟至道、心空神领。\n昌元嗣，明真镜。", 
    "rhythmic": "瑶台月"
  }, 
  {
    "author": "张继先", 
    "content": "深源密坞，问牧竖樵童，俱迷方所。\n蓬纵横，龙蛇出没，玉峡搀空无路。\n不恋雁塔荣名，解守鱼渊寒素。\n这勤苦。\n但坚心自有，神灵呵护。\n猛悟。\n无回顾。\n一点虚明，万劫无今古。\n胎息根深，灵泉穴秘，静里运调阳火。\n莫问地久天长，管取收因结果。\n休轻负。\n把天谷真机，与君说破。", 
    "rhythmic": "喜迁莺"
  }, 
  {
    "author": "张继先", 
    "content": "情缠识缚，欢时人不悟，酒中真乐。\n纵欲招愆，迷心失行，却道为他狂药。\n须信醉舞狂歌，也有良知真觉。\n无倚泊。\n任暖气同流，三关三络。\n落魄。\n清闲客。\n醉乡深处，风月长酬酢。\n空花消亡，光明显露，人我自皆忘却。\n不问市酝村醪，尽可浅斟低酌。\n从鄙薄。\n竞口口谈醒，言言成错。", 
    "rhythmic": "喜迁莺"
  }, 
  {
    "author": "张继先", 
    "content": "晚风歇。\n谩自棹扁舟，顺流观雪。\n山耸瑶峰，林森玉树，高下尽无分别。\n性情澄彻。\n更没个、故人堪说。\n恍然身世，如居天上，水晶宫阙。\n万尘声影绝。\n透尘空无外，水天相接。\n浩气冲盈，真宫深厚，永夜不愁寒冽。\n愧怜鄙劣。", 
    "rhythmic": "雪夜渔舟"
  }, 
  {
    "author": "张继先", 
    "content": "王土平平。\n正海息波澜，岳敛云烟。\n三景虚明，八表澄清，一月普照诸天。\n有流霞洞焕，映黍珠、徐下空玄。\n绝形言。\n见千真拱极，万气朝元。\n当时鹤鸣夜半，感真符宝篆，特地清传。\n碧湛龙文，红凝龟篆，绛衣舞鬣蹁跹。\n计功成果就，无真教、郭景飞仙。", 
    "rhythmic": "春从天上来"
  }, 
  {
    "author": "张继先", 
    "content": "深耕易耨寸田中。\n看真个英雄。\n夜来犹上星台望，全不厌、水绿云红。\n便是清交素友，频相视、笑晴空。\n玉阶瑶翠重重。\n带萱草葱葱。\n流霞尽饮何辞醉，更休数、尘里千锺。\n晓夜朝元去也，怎忍舍、大夫松。", 
    "rhythmic": "风入松"
  }, 
  {
    "author": "张继先", 
    "content": "甚山灵、斗奇夸巧，悬峰遥献形似。\n仓船炉灶无封闭，零落车罗机履。\n山临水。\n任瓮杵、辘轳厩架俱闲毁。\n床棺尘委。\n更乐隐棋休，料闲真隐，三教忘宾主。\n人都语，二十四岩佳致。\n来往溯流观指。\n目前景相纷虚幻，神仙家在何许。\n君莫取。\n这身世、山林朝市随缘遇。\n休论诡异。\n但总绝情缘，一空妍丑，觌面先寻你。", 
    "rhythmic": "摸鱼儿"
  }, 
  {
    "author": "张继先", 
    "content": "虚心劲节争萧散。\n无冬夏、钩阑侧畔。\n霜风雪色沈沈晚。\n残不了、细枝纤干。\n情中意里尘沙恨。\n试与聆、弦歌急慢。", 
    "rhythmic": "惜时芳・思归乐"
  }, 
  {
    "author": "张继先", 
    "content": "天先天後。\n真土藏灵秀。\n妙用自然循火候。\n节节薰教透。\n不分龙麝檀沈。\n都能入鼻通心。\n待得烟消息住，浑身变见真金。", 
    "rhythmic": "清平乐"
  }, 
  {
    "author": "张继先", 
    "content": "先天生，後天久。\n道有真诠，谛听当时受。\n恰是迷天迷望斗。\n只恐微躯，薄幸随枯朽。", 
    "rhythmic": "苏幕遮"
  }, 
  {
    "author": "张继先", 
    "content": "抱孤琴，弹小操。\n独坐幽轩，尽日无人到。\n惟乐烟霞长啸傲。\n明月清风，今古长为道。\n识乾坤，知牝牡。\n懒共尘劳，汨汨争奔走。\n爱杀高眠消白昼。\n一任他家，玉兔金乌走。", 
    "rhythmic": "苏幕遮"
  }, 
  {
    "author": "张继先", 
    "content": "蓬户横开岑寂，寒窗侧映清晖。\n竹风偷入五香帏。\n还有好音相惠。\n须信毫芒可入，明珠胎里忘机。\n宵征夜宴是和非。\n月府仙人无愧。", 
    "rhythmic": "西江月"
  }, 
  {
    "author": "张继先", 
    "content": "无奈这群迷。\n味色声中若系羁。\n尽任改头兼换面，何悲。\n不染伊时不管伊。\n春去又秋兮。\n莫遣空逾十二时。\n好把自然真妙旨，修为。\n尘事萦仍道甚希。", 
    "rhythmic": "南乡子"
  }, 
  {
    "author": "张继先", 
    "content": "久不上春台。\n直待将身跨九垓。\n懒向人间深有谓，氛埃。\n难趁邪风伤圣胎。\n水栏映山斋。\n赏遍从容首自回。\n长谢故人书曲意，徽哉。\n赢得腰琴拂袂来。", 
    "rhythmic": "南乡子"
  }, 
  {
    "author": "张继先", 
    "content": "楸枰静，黑白两奁均。\n山水最宜情共乐，琴书赢得道相亲。\n一局一番新。\n松影里，轻度几回春。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，仙构占仙峰。\n一鹤性灵清我宇，万龙风雨乱霜空。\n高静太疏慵。\n天地乐，山水静流通。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，龙首虎头高。\n风雨每掀清宇宙，林峦长似涌波涛。\n吟咏有诗豪。\n成大乐，美称适相遭。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，岩馆凿松。\n五斗洞前斟玉，半酣窗外抚金杯。\n无累自悠哉。\n青翠色，玉竹自新栽。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，春日日初长。\n不看人间三月景，常思天上万花香。\n幽赏一时狂。\n歌笑也，空洞大歌章。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，迎夏洒炎风。\n红锦石边怜一派，老张岩上恋群峰。\n时得化龙筇。\n琴振玉，晓色倚梧桐。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，秋景道人怜。\n时至自然天气肃，夜凉犹喜月华圆。\n长啸碧崖颠。\n须信酒，难别咏歌边。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，冬日雪中松。\n携手石坛承爱景，静观天地入清宫。\n恰似大茅峰。\n襟袂冷，琴里意浓浓。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，幽径不成斜。\n山谷隐连无改色，池塘空静默无瑕。\n人钓水之涯。\n仙舫小，人欲盼君家。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，神洞自相求。\n傍水垦田流涧急，砍山开径小花浮。\n踪迹旧人留。\n忘万物，爽气白云收。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，人在水晶宫。\n长愿玉津名濯鼎，恰如龙井到天峰。\n的的好遗风。\n清彻底，岂忤李唐隆。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，雨霁敛红纱。\n碧水静摇招钓叟，绿苔寒迫起渔家。\n携驾会春茶。\n风浩浩，锦荫石屏华。", 
    "rhythmic": "望江南・忆江南"
  }, 
  {
    "author": "张继先", 
    "content": "西源好，还向观庭西。\n拚晚菊明方丈外，傍寒梅放六花飞。\n三鹤会同时。\n清净宇，处一贯无为。", 
    "rhythmic": "望江南・忆江南"
  }, 
  {
    "author": "张继先", 
    "content": "严寒冬月。\n前日阳生几降雪。\n松柏凌霄。\n森耸庭中叹後凋。\n昔人犹豫。\n身入山林深静处。\n今古同符。\n好趁笙歌且自娱。", 
    "rhythmic": "减字木兰花"
  }, 
  {
    "author": "张继先", 
    "content": "彩云楼阁瑞烟平。\n雨初晴。\n月胧明。\n夜静天风，吹下步虚声。\n何处朝元归去晚，双凤小，五云轻。\n落花流水两关情。\n恨无凭。\n梦难成。", 
    "rhythmic": "江神子・江城子"
  }, 
  {
    "author": "张继先", 
    "content": "神清心妙，山长水远，有分何年瞻望。\n晴空一月彩云飞，又起我、无穷想像。\n一阳门径，九华恩露，惟愿分明指向。\n竹风频起紫微烟，似有意、许归吾党。", 
    "rhythmic": "鹊桥仙"
  }, 
  {
    "author": "张继先", 
    "content": "高真留妙诀，达士济群迷。\n心清行洁，天人凡圣尽皈依。\n不在搬精运气，不在飞罡蹑斗，心乱转狐疑。\n但要除邪妄，心地合神祗。\n悟真空，离世网，绝关机。\n养吾浩气，驱雷役电震天威。\n混合百神归一，一念通天彻地，方始了无为。\n叱咤生风雨，玩世挟明时。", 
    "rhythmic": "水调歌头"
  }, 
  {
    "author": "张继先", 
    "content": "一更一点一更初。\n城门半掩行人疏。\n茅庵潇洒一事无。\n孤灯相对光清虚。\n蒲团安稳身不拘。\n跏趺大坐心如如。", 
    "rhythmic": "度清霄"
  }, 
  {
    "author": "张继先", 
    "content": "二更二点二更深。\n宫锺声绝夜沈沈。\n明月满天如写金。\n同光共影无昏沈。\n起来闲操无弦琴。\n声高调古惊人心。", 
    "rhythmic": "度清霄"
  }, 
  {
    "author": "张继先", 
    "content": "三更三点三更中。\n烟开雾敛静无风。\n月华迸入水晶宫。\n四方上下同一空。\n光明遍转华胥同。\n千古万古无初终。", 
    "rhythmic": "度清霄"
  }, 
  {
    "author": "张继先", 
    "content": "四更四点四更长。\n迎午迸鼠心不忙。\n丹炉伏火生新香。\n群阴剥尽回真阳。\n金娥木父欢相当。\n醍醐次进无停觞。", 
    "rhythmic": "度清霄"
  }, 
  {
    "author": "张继先", 
    "content": "五更五点五更残。\n青冥风露逼人寒。\n扶桑推出红银盘。\n城门依旧声尘喧。\n明暗二景交相转。\n生来死去纷易换。", 
    "rhythmic": "度清霄"
  }, 
  {
    "author": "张继先", 
    "content": "独自行兮独自坐。\n独自歌兮独自和。\n日日街头走一过。\n我不识吾谁识我。\n人间旦暮自四时。\n玄中消息不推移。", 
    "rhythmic": "度清霄"
  }, 
  {
    "author": "张继先", 
    "content": "秋夜事，月里竹亭亭。\n清籁与谁喧池水，微风遣我下檐楹。\n圆缺若为情。\n终南道，累寄笑歌声。", 
    "rhythmic": "望江南・忆江南"
  }, 
  {
    "author": "叶梦得", 
    "content": "睡起啼莺语。\n掩青苔、房栊向晚，乱红无数。\n吹尽残花无人见，惟有垂杨自舞。\n渐暖霭、初回轻暑。\n宝扇重寻明月影，暗尘侵、尚有乘鸾女。\n惊旧恨，遽如许。\n江南梦断横江渚。\n浪黏天、葡萄涨绿，半空烟雨。\n无限楼前沧波意，谁采苹花寄取。\n但怅望、兰舟容与。\n万里云帆何时到，送孤鸿、目断千山阻。\n谁为我，唱金缕。", 
    "rhythmic": "贺新郎"
  }, 
  {
    "author": "叶梦得", 
    "content": "渺渺楚天阔，秋水去无穷。\n两淮不辨牛马，轻浪舞回风。\n独倚高台一笑，圉圉游鱼来往，还戏此波中。\n危栏对千里，落日照澄空。\n子非我，安知我，意真同。\n鹏飞鲲化何有，沧海漫冲融。\n堪笑溪遣老，白首直钩溪畔，岁晚忽衰翁。\n功业竟安在，徒自兆非熊。", 
    "rhythmic": "水调歌头"
  }, 
  {
    "author": "叶梦得", 
    "content": "霜降碧天静，秋事促西风。\n寒声隐地，初听中夜入梧桐。\n起瞰高城回望，寥落关河千里，一醉与君同。\n叠鼓闹清晓，飞骑引雕弓。\n岁将晚，客争笑，问衰翁。\n平生豪气安在，沈领为谁雄。\n何似当筵虎士，挥手弦声响处，双雁落遥空。\n老矣真堪愧，回首望云中。", 
    "rhythmic": "水调歌头"
  }, 
  {
    "author": "叶梦得", 
    "content": "江海渺千里，飘荡叹流年。\n等闲匹马相过，乘兴却け然。\n十载悲欢如梦，抚掌惊呼相语，往事尽飞烟。\n此会真难偶，此醉且留连。\n酒方半，谁轻使，动离弦。\n我歌未阕公去，明日复山川。\n空有高城危槛，缥缈当筵清唱，馀响落尊前。\n细雨黄花後，飞雁点遥天。", 
    "rhythmic": "水调歌头"
  }, 
  {
    "author": "叶梦得", 
    "content": "修眉扫遥碧，清镜走回流。\n堤外柳烟深浅，碧瓦起朱楼。\n分付平云千里，包卷骚人遗思，春色入帘钩。\n桃李尽无语，波影动兰舟。\n念谢公，平生志，在沧洲。\n登临漫怀风景，佳处每难酬。\n却叹从来贤士，如我与公多矣，名迹竟谁留。\n惟有尊前醉，何必问消忧。", 
    "rhythmic": "水调歌头"
  }, 
  {
    "author": "叶梦得", 
    "content": "今古几流转，身世两奔忙。\n那知一丘一壑，何处不堪藏。\n须信超然物外，容易扁舟相踵，分占水云乡。\n雅志真无负，来日故应长。\n问骐骥，空矫首，为谁昂。\n冥鸿天际，尘事分付一轻芒。\n认取骚人生此，但有轻蓬短楫，多制芰荷裳。\n一笑陶彭泽，千载贺知章。", 
    "rhythmic": "水调歌头"
  }, 
  {
    "author": "叶梦得", 
    "content": "河汉下平野，香雾卷西风。\n倚空千嶂横起，银阙正当中。\n常恨年年此夜，醉倒歌呼谁和，何事偶君同。\n莫恨岁华晚，容易感梧桐。\n揽清影，君试与，问天公。\n遥知玉斧初斫，重到广寒宫。\n付与孤光千里，不遣微云点缀，为我洗长空。\n老去狂犹在，应未笑衰翁。", 
    "rhythmic": "水调歌头"
  }, 
  {
    "author": "叶梦得", 
    "content": "秋色渐将晚，霜信报黄花。\n小窗低户深映，微路绕斜。\n为问山翁何事，坐看流年轻度，拚却鬓双华。\n徙倚望沧海，天净水明霞。\n念平昔，空飘荡，遍天涯。\n归来三径重扫，松竹本吾家。\n却恨悲风时起，冉冉云间新雁，边马怨胡笳。\n谁似东山老，谈笑静胡沙。", 
    "rhythmic": "水调歌头"
  }, 
  {
    "author": "叶梦得", 
    "content": "故都迷岸草，望长淮、依然绕孤城。\n想乌衣年少，芝兰秀发，戈戟云横。\n坐看骄兵南渡，沸浪骇奔鲸。\n转盼东流水，一顾功成。\n千载八公山下，尚断崖草木，遥拥峥嵘。\n漫云涛吞吐，无处问豪英。", 
    "rhythmic": "八声甘州"
  }, 
  {
    "author": "叶梦得", 
    "content": "又新正过了，问东风、消息几时来。\n笑春工多思，留连底事，犹未轻回。\n应为瑶刀裁翦，容易惜花开。\n试向湖边望，几处寒梅。\n好是绿莎新径，剩安排芳意，特地重栽。\n便从今追赏，莫遣暂停杯。", 
    "rhythmic": "八声甘州"
  }, 
  {
    "author": "叶梦得", 
    "content": "问浮家泛宅，自玄真、去後有谁来。\n漫烟波千顷，云峰倒影，空翠成堆。\n可是溪山无主，佳处却徘徊。\n暮雨卷晴野，落照天开。\n老去馀生江海，伴远公香火，犹有宗雷。\n便何妨元亮，携酒间相陪。", 
    "rhythmic": "八声甘州"
  }, 
  {
    "author": "叶梦得", 
    "content": "寄知还倦鸟，对飞云、无心两难齐。\n漫飘然欲去，悠然且止，依旧山西。\n十亩荒园未遍，趁雨却锄犁。\n敢忘邻翁约，有酒同携。\n况是岩前新创，带小轩横绝，松桂成蹊。\n试凭高东望，云海与天低。", 
    "rhythmic": "八声甘州"
  }, 
  {
    "author": "叶梦得", 
    "content": "故山渐近，念渊明归意，け然论谁。\n归去来兮秋已老，松菊三径犹存。\n稚子欢迎，飘飘风袂，依约旧衡门。\n琴书萧散，更欣有酒盈尊。\n惆怅萍梗无根，天涯行已遍，空负田园。\n去矣何之窗户小，容膝聊倚南轩。\n倦鸟知还，晚云遥映，山气欲黄昏。\n此还真意，故应欲辨忘言。", 
    "rhythmic": "念奴娇"
  }, 
  {
    "author": "叶梦得", 
    "content": "洞庭波冷，望冰轮初转，沧海沈沈。\n万顷孤光云阵卷，长笛吹破层阴。\n汹涌三江，银涛无际，遥带五湖深。\n酒阑歌罢，至今鼍怒龙吟。\n回首江海平生，漂流容易散，佳期难寻。\n缥缈高城风露爽，独倚危栏重临。\n醉倒清尊，娥应笑，犹有向来心。\n广寒宫殿，为予聊借琼林。", 
    "rhythmic": "念奴娇"
  }, 
  {
    "author": "叶梦得", 
    "content": "云峰横起，障吴关三面，真成尤物。\n倒卷回潮目尽处，秋水黏天无壁。\n绿鬓人归，如今虽在，空有千茎雪。\n追寻如梦，满馀诗句犹杰。\n闻道尊酒登临，孙郎终古恨，长歌时发。\n万里云屯瓜步晚，落日旌旗明灭。\n鼓吹风高，画船遥想，一笑吞穷发。\n当时曾照，更谁重问山月。", 
    "rhythmic": "念奴娇"
  }, 
  {
    "author": "叶梦得", 
    "content": "麦陇如云，清风吹破，夜来疏雨才晴。\n满川烟草，残照落微明。\n缥渺危栏曲槛，遥天尽、日脚初平。\n青林外，参差暝霭，萦带远山横。\n孤城。\n春雨过，绿阴是处，时有莺声。\n问落絮游丝，毕竟何成。\n信步苍苔绕遍，真堪付、闲客闲行。\n微吟罢，重回皓首，江海渺遗情。", 
    "rhythmic": "满庭芳"
  }, 
  {
    "author": "叶梦得", 
    "content": "枫落吴江，扁舟摇荡，暮山斜照催晴。\n此心长在，秋水共澄明。\n底事经年易判，惊遗恨、悄悄难平。\n临风处，佳人万里，霜笛与谁横。\n长城。\n谁敢犯，知君五字，元有诗声。\n笑茅舍何时，归计真成。\n绿鬓朱颜老尽，柴车在、行即终行。\n聊相待，狂歌醉舞，虽老未忘情。", 
    "rhythmic": "满庭芳"
  }, 
  {
    "author": "叶梦得", 
    "content": "一曲离歌，烟村人去，马头微雪新晴。\n隔年光景，回首近清明。\n断送残花又老，春波净、湖水初平。\n谁重到，雕阑尽日，遥想画桥横。\n高城。\n凝望久，何人为我，重唱馀声。\n问桃李如今，几处阴成。\n老去从游似梦，尊前事、空有经行。\n犹能记，殷勤寄语，多谢故人情。", 
    "rhythmic": "满庭芳"
  }, 
  {
    "author": "叶梦得", 
    "content": "一朵黄花，先催报、秋归消息。\n满芳枝凝露，为谁装饰。\n便向尊前拚醉倒，古今同是东篱侧。\n问何须、特地赋归来，抛彭泽。\n回首去，年时节。\n开口笑，真难得。\n史君今郡更，自成行客。\n霜鬓不辞重插满，他年此会何人忆。\n记多情、曾伴小阑干，亲攀摘。", 
    "rhythmic": "满江红"
  }, 
  {
    "author": "叶梦得", 
    "content": "雪後郊原，烟林静、梅花初坼。\n春欲半，犹自探春消息。\n一眼平芜看不尽，夜来小雨催新碧。\n笑去年、携酒折花人，花应识。\n兰舟漾，城南陌。\n云影淡，天容窄。\n绕风漪十顷，暖浮晴色。\n恰似槎头收钓处，坐中仍有江南客。\n问何如、雨桨下苕溪，吞云泽。", 
    "rhythmic": "满江红"
  }, 
  {
    "author": "叶梦得", 
    "content": "松陵秋已老，正柳岸田家，酒醅初熟。\n鲈脍莼羹，万里水天相续。\n扁舟凌浩渺，寄一叶、暮涛吞沃。\n青箬笠，西塞山前，自翻新曲。\n来往未应足。\n便细雨斜风，有谁拘束。\n陶写中年，何待更须丝竹。", 
    "rhythmic": "应天长"
  }, 
  {
    "author": "叶梦得", 
    "content": "破萼初惊一点红。\n又看青子映帘栊。\n冰雪肌肤谁复见。\n清浅。\n尚馀疏影照晴空。\n惆怅年年桃李伴。\n肠断。\n只应芳信负东风。\n待得微黄春亦暮。", 
    "rhythmic": "定风波"
  }, 
  {
    "author": "叶梦得", 
    "content": "渺渺空波下夕阳。\n睡痕初破水风凉。\n过雨归云留不住。\n何处。\n远村烟树半微茫。\n莫笑经年人老矣。\n归计。\n得迟留处也何妨。\n老子兴来殊不浅。", 
    "rhythmic": "定风波"
  }, 
  {
    "author": "叶梦得", 
    "content": "千步长虹跨碧流。\n两山浮影转螭头。\n付与诗人都总领。\n风景。\n更逢仙客下瀛洲。\n袅袅凉风吹汗漫。\n平岸。\n遥空新卷绛河收。\n却怪娥真好事。", 
    "rhythmic": "定风波"
  }, 
  {
    "author": "叶梦得", 
    "content": "斜汉初看素月流。\n坐惊金饼出云头。\n华发萧然吹素领。\n光景。\n何妨分付属沧洲。\n莫待霜花飘烂漫。\n苹岸。\n更凭佳句尽拘收。\n解与破除消万事。", 
    "rhythmic": "定风波"
  }, 
  {
    "author": "叶梦得", 
    "content": "碧潭浮影蘸红旗。\n日初迟。\n漾晴漪。\n我欲寻芳，先遣报春知。\n尽放百花连夜发，休更待，晓风吹。\n满携尊酒弄繁枝。\n与佳期。\n伴群嬉。", 
    "rhythmic": "江城子"
  }, 
  {
    "author": "叶梦得", 
    "content": "翩迁飞舞半空来。\n晓风催。\n巧萦回。\n野旷天遥，回望兴悠哉。\n欲问玉京知远近，试携手，上高台。\n云涛无际卷崔嵬。\n敛浮埃。\n照琼瑰。", 
    "rhythmic": "江城子"
  }, 
  {
    "author": "叶梦得", 
    "content": "芙蓉开过雨初晴。\n曲池平。\n画桥横。\n耿耿银河，遥下蘸空明。\n一舸吴松归未得，聊共住，小蓬瀛。\n问君何事引前旌。\n趣归程。\n背高城。", 
    "rhythmic": "江城子"
  }, 
  {
    "author": "叶梦得", 
    "content": "生涯何有但青山。\n小溪湾。\n转潺。\n投老归来，终寄此山间。\n茅舍半风雨横，荒径晚，乱榛菅。\n强扶衰病上巅。\n水云闲。\n伴跻攀。", 
    "rhythmic": "江城子"
  }, 
  {
    "author": "叶梦得", 
    "content": "甘泉祠殿汉离宫。\n五云中。\n渺难穷。\n永漏通宵，壶矢转金铜。\n曾从钧天知帝所，孤鹤老，寄辽东。\n强扶衰病步龙锺。\n雪花。\n打窗风。", 
    "rhythmic": "江城子"
  }, 
  {
    "author": "叶梦得", 
    "content": "银涛无际卷蓬瀛。\n落霞明。\n暮云平。\n曾见青鸾、紫凤下层城。\n二十五弦弹不尽，空感慨，惜馀情。\n苍梧烟水断归程。\n卷霓旌。\n为谁迎。", 
    "rhythmic": "江城子"
  }, 
  {
    "author": "叶梦得", 
    "content": "与君记，平山堂前细柳，几回同挽。\n又征帆夜落，危槛依旧，遥临云。\n自笑来往匆匆，朱颜渐改，故人俱远。\n横笛想遗声，但寒松千丈，倾崖苍藓。\n世事终何已，田阴纵在，岁阴仍晚。\n稽康老来尤懒。\n只要莼羹菰饭。", 
    "rhythmic": "竹马儿"
  }, 
  {
    "author": "叶梦得", 
    "content": "小雨初回昨夜凉。\n绕篱新菊已催黄。\n碧空无际卷苍茫。\n千里断鸿供远目，十年芳草挂愁肠。\n缓歌聊与送瑶觞。", 
    "rhythmic": "浣溪沙"
  }, 
  {
    "author": "叶梦得", 
    "content": "睡粉轻消露脸新。\n醉红初破玉肌匀。\n尊前留得两州春。\n剩挽雕盘醉帽，重催飞骑走红尘。\n十年兰笑骚人。", 
    "rhythmic": "浣溪沙"
  }, 
  {
    "author": "叶梦得", 
    "content": "荷叶荷花水底天。\n玉壶冰酒酿新泉。\n一欢聊复记他年。\n我亦故山归去客，与君分手暂流连。\n佳人休唱好因缘。", 
    "rhythmic": "浣溪沙"
  }, 
  {
    "author": "叶梦得", 
    "content": "休笑山翁不住山。\n二年偷向此中闲。\n归来赢得鬓毛斑。\n瓮底新醅供酩酊，城头曲槛俯淙潺。\n山翁老去此山间。", 
    "rhythmic": "浣溪沙"
  }, 
  {
    "author": "叶梦得", 
    "content": "绛蜡烧残夜未分。\n宝筝声缓拍初匀。\n斗枢光照坐生春。\n便恐赐环归衮绣，莫辞挥翰落烟云。\n凤城西去断离魂。", 
    "rhythmic": "浣溪沙"
  }, 
  {
    "author": "叶梦得", 
    "content": "绿野歌欢喜见分。\n骤惊和气晓来匀。\n妙歌谁敢和阳春。\n梅蕊旧年迎腊雪，月华今夜破寒云。\n独醒争笑楚人魂。", 
    "rhythmic": "浣溪沙"
  }, 
  {
    "author": "叶梦得", 
    "content": "物外光阴不属春。\n且留风景伴佳辰。\n醉归谁管断肠人。\n柳絮尚飘庭下雪，梨花空作梦中云。\n竹间篱落水边门。", 
    "rhythmic": "浣溪沙"
  }, 
  {
    "author": "叶梦得", 
    "content": "千古风流咏白苹。\n二年歌笑拥朱轮。\n翩翩却忆上林春。\n剑履便应陪北阙，裤襦那更假西人。\n玉堂金殿要词臣。", 
    "rhythmic": "浣溪沙"
  }, 
  {
    "author": "叶梦得", 
    "content": "苹芷芳州，故人回首，云海何处。\n五亩荒田，殷勤问我，归计真成否。\n洞庭波冷，秋风袅袅，木叶乱随风舞。\n记扁舟、横斜载月，目极暮涛烟渚。\n传声试问，垂虹千顷，兰棹有谁重驻。\n雪溅雷翻，潮头过後，帆影前浦。\n此中高兴，何人解道，天也未应轻付。\n且留取、千锺痛饮，与君共赋。", 
    "rhythmic": "永遇乐"
  }, 
  {
    "author": "叶梦得", 
    "content": "天末山横，半空箫鼓，楼观高起。\n指点栽成，东风满院，总是新桃李。\n纶巾羽扇，一尊饮罢，目送断鸿千里。\n揽清歌、馀音不断，缥缈尚萦流水。\n年来自笑无情，何事犹有，多情遗思。\n绿鬓朱颜，匆匆拚了，却记花前醉。\n明年春到，重寻幽梦，应在乱莺声里。\n拍阑干、斜阳转处，有谁共倚。", 
    "rhythmic": "永遇乐"
  }, 
  {
    "author": "叶梦得", 
    "content": "闻道今年春信早，梅花不怕馀寒。\n凭君先向近南看。\n香苞开遍未。\n莫待北枝残。\n肠断陇头他日恨，江南几驿征鞍。\n一杯聊与尽馀欢。\n风情何似我，老去未应阑。", 
    "rhythmic": "临江仙"
  }, 
  {
    "author": "叶梦得", 
    "content": "梦里江南浑不记，祗君幽户难忘。\n夜来急雪绕东堂。\n竹窗松径里，何处问归航。\n瓮底新醅应已熟，一尊知与谁尝。\n会须雄笔卷苍茫。\n雪涛声隐户，琼玉照颓墙。", 
    "rhythmic": "临江仙"
  }, 
  {
    "author": "叶梦得", 
    "content": "不见跳鱼翻曲港，湖边特地经过。\n萧萧疏雨乱风荷。\n微云吹散，凉月坠平波。\n白酒一杯还径醉，归来散发婆娑。\n无人能唱采莲歌。\n小轩枕，檐影挂星河。", 
    "rhythmic": "临江仙"
  }, 
  {
    "author": "叶梦得", 
    "content": "碧瓦新霜侵晓梦，黄花已过清秋。\n风帆何处挂扁舟。\n故人归欲尽，残日更回头。\n乐圃桥边烦借问，有人高卧江楼。\n寄声聊为诉离忧。\n桂丛应已老，何事久淹留。", 
    "rhythmic": "临江仙"
  }, 
  {
    "author": "叶梦得", 
    "content": "闻道安车来过我，百花未敢飘零。\n疾催弦管送杯行。\n五朝瞻旧老，挥麈听风生。\n凤诏远从天上落，高堂燕喜初醒。\n莫言白发减风情。\n此时谁得似，饮罢却精明。", 
    "rhythmic": "临江仙"
  }, 
  {
    "author": "叶梦得", 
    "content": "三月莺花都过了，晓来雪片犹零。\n嵩阳居士记行行。\n西湖初水满，遥想纹生。\n欲为海棠传信息，如今底事长醒。\n不应高卧顿忘情。\n留春春不住，老眼若为明。", 
    "rhythmic": "临江仙"
  }, 
  {
    "author": "叶梦得", 
    "content": "唱彻阳关分别袂，佳人粉泪空零。\n请君重作醉歌行。\n一欢须痛饮，回首念平生。\n却怪老来风味减，半酣易逐愁醒。\n因花那更赋闲情。\n鬓毛今尔耳，空笑老渊明。", 
    "rhythmic": "临江仙"
  }, 
  {
    "author": "叶梦得", 
    "content": "潋滟湖光供一笑，未须醉日论千。\n将军曾记旧临边。\n野塘新水漫，烟岸藕如船。\n却怪情多春又老，回肠易逐愁煎。\n何如旌旆郁相连。\n凯歌归玉帐，锦帽碧油前。", 
    "rhythmic": "临江仙"
  }, 
  {
    "author": "叶梦得", 
    "content": "学士园林人不到，传声欲问江梅。\n曲阑清浅小池台。\n已知春意近，为我著诗催。\n急管行觞围舞袖，故人坐上三台。\n此欢此宴固难陪。\n不辞同二老，倒载习池回。", 
    "rhythmic": "临江仙"
  }, 
  {
    "author": "叶梦得", 
    "content": "不与群芳争绝艳，化工自许寒梅。\n一枝临晚照歌台。\n眼明浑未见，弦管莫惊催。\n记取刘郎归去路，千里应话天台。\n酒阑不惜更重陪。\n夜寒衣袂薄，犹有暗香回。", 
    "rhythmic": "临江仙"
  }, 
  {
    "author": "叶梦得", 
    "content": "三日疾风吹浩荡，绿芜未遍平沙。\n约回残影射明霞。\n水光遥泛坐，烟柳卧斜。\n霜鬓不堪春点检，留连又见芳华。\n一枝重插去年花。\n此身江海梦，何处定吾家。", 
    "rhythmic": "临江仙"
  }, 
  {
    "author": "叶梦得", 
    "content": "自笑天涯无定准，飘然到处迟留。\n兴阑却上五湖舟。\n鲈莼新有味，碧树已惊秋。\n台上微凉初过雨，一尊聊记同游。\n寄声时为到沧洲。\n遥知枕处，万壑看交流。", 
    "rhythmic": "临江仙"
  }, 
  {
    "author": "叶梦得", 
    "content": "山半飞泉鸣玉佩，回波倒卷粼粼。\n解巾聊濯十年尘。\n青山应却怪，此段久无人。\n行乐应须贤太守，风光过眼逡巡。\n不辞常作坐中宾。\n只愁花解笑，衰鬓不宜春。", 
    "rhythmic": "临江仙"
  }, 
  {
    "author": "叶梦得", 
    "content": "手种千株桃李树，参差半已成阴。\n主人何事马。\n二年江海路，空负种花心。\n试问中间安小槛，此还长要追寻。\n却惊摇落动悲吟。\n春归知早晚，为我变层林。", 
    "rhythmic": "临江仙"
  }, 
  {
    "author": "叶梦得", 
    "content": "绝顶参差千嶂列，不知空水相浮。\n下临湖海见三州。\n落霞横暮景，为客小迟留。\n卷尽微云天更阔，此行不负清秋。\n忽惊河汉近人流。\n青霄元有路，一笑倚琼楼。", 
    "rhythmic": "临江仙"
  }, 
  {
    "author": "叶梦得", 
    "content": "一醉三年那易得，应须大白同浮。\n已知绝景是吾州。\n娥仍有意，更肯为人留。\n万籁无声遥夜永，人间未识高秋。\n从来我客尽风流。\n故知怜老子，尤胜在南楼。", 
    "rhythmic": "临江仙"
  }, 
  {
    "author": "叶梦得", 
    "content": "卷地惊风吹雨去，却看香雾轻浮。\n遥知清影遍南州。\n万峰横玉立，谁为此山留。\n邂逅一欢须共惜，年年长记今秋。\n平生江海恨飘流。\n元龙真老懒，无意卧高楼。", 
    "rhythmic": "临江仙"
  }, 
  {
    "author": "叶梦得", 
    "content": "一醉年年今夜月，酒船聊更同浮。\n恨无羯鼓打梁州。\n遗声犹好在，风景一时留。\n老去狂歌君勿笑，已拚双鬓成秋。\n会须击节溯中流。\n一声云外笛，惊看水明楼。", 
    "rhythmic": "临江仙"
  }, 
  {
    "author": "叶梦得", 
    "content": "草草一年真过梦，此生不恨萍浮。\n且令从事到青州。\n已能从辟谷，那更话封留。\n好月尚寻当日约，故人何啻三秋。\n援琴欲写竹间流。\n此声谁解听，空上仲宣楼。", 
    "rhythmic": "临江仙"
  }, 
  {
    "author": "叶梦得", 
    "content": "落花已作风前舞。\n又送黄昏雨。\n晓来庭院半残红。\n惟有游丝千丈、晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。", 
    "rhythmic": "虞美人"
  }, 
  {
    "author": "叶梦得", 
    "content": "翻翻翠叶梧桐老。\n雨後凉生早。\n葛巾藜杖正关情。\n莫遣繁蝉、容易作秋声。\n遥空不尽青天去。\n一抹残霞暮。\n病馀无力厌跻攀。\n为寄曲阑幽意、到西山。", 
    "rhythmic": "虞美人"
  }, 
  {
    "author": "叶梦得", 
    "content": "一声催春晚。\n芳草连空远。\n年年馀恨怨残红。\n可是无情、容易爱随风。\n茂林修竹山阴道。\n千载谁重到。\n半湖流水夕阳前。\n犹有一觞一咏、似当年。", 
    "rhythmic": "虞美人"
  }, 
  {
    "author": "叶梦得", 
    "content": "东风一夜催春到。\n杨柳朝来好。\n莫辞尊酒重携持。\n老去情怀、能有几人知。\n凤台园里新诗伴。\n不用相追唤。\n一声清唱落琼卮。\n千顷西风烟浪、晚云迟。", 
    "rhythmic": "虞美人"
  }, 
  {
    "author": "叶梦得", 
    "content": "数声微雨风惊晓。\n烛影猗残照。\n客愁不奈五更寒。\n明日梨花开尽、有谁看。\n追寻犹记清明近。\n为向花前问。\n东风正使解欺侬。\n不道花应有恨、也匆匆。", 
    "rhythmic": "虞美人"
  }, 
  {
    "author": "叶梦得", 
    "content": "平波涨绿春堤满。\n渡口人归晚。\n短篷轻楫费追寻。\n始信十年归梦、是如今。\n故人回望高阳里。\n遥想车连骑。\n尊前点检旧年春。\n应有海棠、犹记插花人。", 
    "rhythmic": "虞美人"
  }, 
  {
    "author": "叶梦得", 
    "content": "绿阴初过黄梅雨。\n隔叶闻莺语。\n睡馀谁遣夕阳斜。\n时有微凉风动、入窗纱。\n天涯走遍终何有。\n白发空搔首。\n未须锦瑟怨年华。\n为寄一声长笛、怨梅花。", 
    "rhythmic": "虞美人"
  }, 
  {
    "author": "叶梦得", 
    "content": "梅花落尽桃花小。\n春事馀多少。\n新亭风景尚依然。\n白发故人相遇、且留连。\n家山应在层林外。\n怅望花前醉。\n半天烟雾尚连空。\n换取扁舟归去、与君同。", 
    "rhythmic": "虞美人"
  }, 
  {
    "author": "叶梦得", 
    "content": "黄花渐老。\n秋色欲归还草草。\n花下前期。\n花老空歌鹊踏枝。\n狂酲易醒。\n不似旧时长酩酊。\n玉簟新凉。\n数尽更筹夜更长。", 
    "rhythmic": "减字木兰花"
  }, 
  {
    "author": "叶梦得", 
    "content": "前村夜半。\n每为江梅肠欲断。\n浅紫深红。\n谁信漫天雪里逢。\n醉头扶起。\n宿酒阑干犹困倚。\n便莫催残。\n明日东风为扫看。", 
    "rhythmic": "减字木兰花"
  }, 
  {
    "author": "叶梦得", 
    "content": "粉消妆半。\n一曲阳春歌始断。\n便觉香红。\n十倍光华昔未逢。\n杨花吹起。\n犹自风前相枕倚。\n莫恨春残。\n留取新诗子细看。", 
    "rhythmic": "减字木兰花"
  }, 
  {
    "author": "叶梦得", 
    "content": "花残却是春留恋。\n几日馀香吹酒面。\n湿烟不隔柳条青，小雨池塘初有燕。\n波光纵使明如练。", 
    "rhythmic": "木兰花・玉楼春"
  }, 
  {
    "author": "叶梦得", 
    "content": "高柳萧萧，睡馀已觉西风劲。\n小窗人静。\n淅沥生秋听。\n底事多情，欲与流年竞。\n残云瞑。\n坠巾慵整。\n独立芝兰径。", 
    "rhythmic": "点绛唇"
  }, 
  {
    "author": "叶梦得", 
    "content": "缥缈危亭，笑谈独在千峰上。\n与谁同赏。\n万里横烟浪。\n老去情怀，犹作天涯想。\n空惆怅。\n少年豪放。\n莫学衰翁样。", 
    "rhythmic": "点绛唇"
  }, 
  {
    "author": "叶梦得", 
    "content": "山上飞泉，漫流山下知何处。\n乱云无数。\n留得幽人住。\n深闭柴门，听尽空檐雨。\n秋还暮。\n小窗低户。\n惟有寒蛩语。", 
    "rhythmic": "点绛唇"
  }, 
  {
    "author": "叶梦得", 
    "content": "不怕微霜点玉肌。\n恨无流水照冰姿。\n与君著意从头看，初见今年第一枝。\n人醉後，雪消时。\n江南春色寄来迟。\n使君本是花前客，莫怪殷勤为赋诗。", 
    "rhythmic": "鹧鸪天"
  }, 
  {
    "author": "叶梦得", 
    "content": "夹路行歌尽落梅。\n篆烟香细袅寒灰。\n云移碧海三山近，月破中天九陌开。\n追乐事，惜多才。\n车声遥听走晴雷。\n十年梦断钧天奏，犹记流霞醉後杯。", 
    "rhythmic": "鹧鸪天"
  }, 
  {
    "author": "叶梦得", 
    "content": "小雨初收报夕阳。\n归云欲渡转横塘。\n空回雨盖翻新影，不见琼肌洗暗香。\n追落景，弄微凉。\n尚馀残泪空床。\n只应自有东风恨，长遣啼痕破晚妆。", 
    "rhythmic": "鹧鸪天"
  }, 
  {
    "author": "叶梦得", 
    "content": "晓日初开露未。\n夕烟轻散雨还微。\n暗摇绿雾游戏，斜映红云属玉飞。\n情脉脉，恨依依。\n沙边空见棹船归。\n何人解舞新声曲，一试纤腰六尺围。", 
    "rhythmic": "鹧鸪天"
  }, 
  {
    "author": "叶梦得", 
    "content": "兰空悲楚客秋。\n旌旗谁见使君游。\n凌云不隔三山路，破浪聊凭万里舟。\n公欲去，尚能留。\n杯行到手未宜休。\n新诗无物堪伦比，愿探珊瑚出宝钩。", 
    "rhythmic": "鹧鸪天"
  }, 
  {
    "author": "叶梦得", 
    "content": "天末残霞卷暮红。\n波间时见没凫翁。\n斜风细雨家何在，老矣生涯尽个中。\n惟此意，与公同。\n未须持酒祝牛宫。\n旁人不解轻蓑意，犹说黄金宝带重。", 
    "rhythmic": "鹧鸪天"
  }, 
  {
    "author": "叶梦得", 
    "content": "一曲青山映小池。\n绿荷阴尽雨离披。\n何人解识秋堪美，莫为悲秋浪赋诗。\n携浊酒，绕东篱。\n菊残犹有傲霜枝。\n一年好景君须记，正是橙黄橘绿时。", 
    "rhythmic": "鹧鸪天"
  }, 
  {
    "author": "叶梦得", 
    "content": "对花常欲留春，恨春故遣花飞早。\n晓来雨过，绿阴新处，几番芳草。\n一片飘时，已知消减，满庭谁扫。\n料多情也似，愁人易感，先催趁、朱颜老。\n犹有清明未过，但狂风、匆匆难保。\n酒醒梦断，年年此恨，不禁相恼。\n只恐春应，暗留芳信，与花争好。\n有姚黄一朵，殷勤付与，送金杯倒。", 
    "rhythmic": "水龙吟"
  }, 
  {
    "author": "叶梦得", 
    "content": "舵楼横笛孤吹，暮云散尽天如水。\n人间底事，忽惊飞堕，冰壶千里。\n玉树风清，漫披遥卷，与空无际。\n料嫦娥此夜，殷勤偏照，知人在、千山里。\n常恨孤光易转，仗多情、使君料理。\n一杯起舞，曲终须寄，狂歌重倚。\n为问飘流，几逢清影，有谁同记。\n但尊中有酒，长追旧事，拚年年醉。", 
    "rhythmic": "水龙吟"
  }, 
  {
    "author": "叶梦得", 
    "content": "晓烟溪畔。\n曾记东风面。\n化工更与重裁翦。\n额黄明艳粉，不共妖红软。\n凝露脸。\n多情正似当时见。\n谁相沧波岸。\n特地移闲馆。\n情一缕，愁千点。\n烦君搜妙语，为我催清宴。\n须细看。\n粉粉乱蕊空凡艳。", 
    "rhythmic": "千秋岁"
  }, 
  {
    "author": "叶梦得", 
    "content": "雨声萧瑟，初到梧桐响。\n人不寐，秋声爽。\n低檐灯暗淡，画幕风来往。\n谁共赏。\n依稀记得船篷上。\n拍岸浮轻浪。\n水阔菰蒲长。\n相别浦，收横纲。\n绿蓑冲瞑□，艇子摇双桨。\n君莫忘。\n此情犹是当时唱。", 
    "rhythmic": "千秋岁"
  }, 
  {
    "author": "叶梦得", 
    "content": "一年春事，常恨风和雨。\n趁取未残时，醉花前、春应相许。\n山公倒载，日暮习池回，问东风，春知否，莫道空归去。\n满城歌吹，也似春和豫。\n争笑使君狂，占风光、不教飞絮。\n明朝酒醒，满地落残红，唱新词，追好景，犹有君收聚。", 
    "rhythmic": "蓦山溪"
  }, 
  {
    "author": "叶梦得", 
    "content": "水空相映。\n淡碧涵千顷。\n素练不收寒玉镜。\n□落阶无影。\n纤纤与捧金杯。\n暗香逐舞徘徊。\n雪尽玉容开遍，东风不管寒梅。", 
    "rhythmic": "清平乐"
  }, 
  {
    "author": "叶梦得", 
    "content": "痛饮狂歌，百计强留，风光无奈春归。\n春去也，应知相赏，未忍相违。\n卷地风惊，争催春暮雨，顿回寒威。\n对黄昏萧瑟，冰肤洗尽，犹覆霞衣。\n多情断了，为花狂恼，故飘万点霏微。\n低粉面、妆台酒散，泪颗频挥。", 
    "rhythmic": "雨中花慢"
  }, 
  {
    "author": "叶梦得", 
    "content": "浅碧蘸鳞鳞。\n照眼全无一点尘。\n百草千花都过了，初新。\n翠竹高槐不占春。\n歌啸堕纶巾。\n午醉醒来尚欠伸。\n待得月明归去也，青苹。\n更有凉风解送人。", 
    "rhythmic": "南乡子"
  }, 
  {
    "author": "叶梦得", 
    "content": "小院雨新晴。\n初听黄鹂第一声。\n满地绿阴人不到，盈盈。\n一点孤花尚有情。\n却傍水边行。\n叶底跳鱼浪自惊。\n日暮小舟何处去，斜横。\n冲破波痕久未平。", 
    "rhythmic": "南乡子"
  }, 
  {
    "author": "叶梦得", 
    "content": "山畔小池台。\n曾记幽人著意栽。\n乱石参差春至晚，徘徊。\n素景冲寒却自开。\n绝绝照琼瑰。\n孤负芳心巧翦裁。\n应恐练裙惊缟夜，残杯。\n且放疏枝待我来。", 
    "rhythmic": "南乡子"
  }, 
  {
    "author": "叶梦得", 
    "content": "新月挂林梢，暗水鸣枯沼。\n时见疏星落画檐，几点流萤小。\n归意已无多，故作连环绕。\n欲寄新声问采菱，水阔烟波渺。", 
    "rhythmic": "卜算子"
  }, 
  {
    "author": "叶梦得", 
    "content": "晓雨洗新妆，艳艳惊衰眼。\n不趁东风取次开，待得清霜晚。\n曲港照回流，影乱微波浅。\n作态低昂好自持，水阔烟波远。", 
    "rhythmic": "卜算子"
  }, 
  {
    "author": "叶梦得", 
    "content": "平波不尽蒹葭远。\n清霜半落沙痕浅。\n烟树晚微茫。\n孤鸿下夕阳。\n梅花消息近。\n试向南枝问。\n记得水边春。\n江南别後人。", 
    "rhythmic": "菩萨蛮"
  }, 
  {
    "author": "叶梦得", 
    "content": "薄雪消时春已半。\n踏遍苍苔，手挽花枝看。\n一缕游丝牵不断。\n多情更觉蜂儿乱。\n尽日平波回远岸。\n倒影浮光，却记冰初泮。\n酒力无多吹易散。\n馀寒向晚风惊幔。", 
    "rhythmic": "蝶恋花"
  }, 
  {
    "author": "叶梦得", 
    "content": "问东风何事，断送残红，便拚归去。\n牢落征途，笑行人羁旅。\n一曲阳关，断云残霭，做渭城朝雨。\n欲寄离愁，绿阴千啭，黄鹂空语。\n遥想湖边，浪摇空翠，弦管风高，乱花飞絮。\n曲水流觞，有山公行处。", 
    "rhythmic": "醉蓬莱"
  }, 
  {
    "author": "叶梦得", 
    "content": "雨惜山容敛，云矜棹影开。\n忽看霁色射林隈。\n为问湖亭清影、为谁来。\n尽洗归时路，重倾醉後杯。\n未应霜雪遽相催。\n留得佳期犹在、共徘徊。", 
    "rhythmic": "南歌子"
  }, 
  {
    "author": "叶梦得", 
    "content": "山蹊小路归来晚，暮雪缤纷。\n尊酒殷勤。\n邂逅相从只有君。\n全家住处无人到，元在重云。\n此景谁分。\n万玉参差更作群。", 
    "rhythmic": "采桑子"
  }, 
  {
    "author": "叶梦得", 
    "content": "麦陇深初转，桃溪曲渐成。\n绿槐重叠午阴清。\n更有榴花一朵、照人明。\n画栋清微暑，疏帘入晚晴。\n请君坐待纹平。\n看取红幢翠盖、引前旌。", 
    "rhythmic": "南歌子"
  }, 
  {
    "author": "叶梦得", 
    "content": "经年不踏斜桥路。\n青山试问谁为主。\n密叶转回风。\n寒泉落半空。\n此间无限兴。\n可便荒三径。\n明日下扁舟。\n沧波莫浪游。", 
    "rhythmic": "菩萨蛮"
  }, 
  {
    "author": "赵士", 
    "content": "雪里晓寒浓，已见蜡梅初折。\n应是月娥仙挂，与娇魂香魄。\n玉人挨鬓一枝斜，不忍更多摘。\n酒面暗沈疏影，照鹅儿颜色。", 
    "rhythmic": "好事近"
  }, 
  {
    "author": "赵士", 
    "content": "萧洒点疏从，浑似蜜房雕刻。\n不爱艳妆浓粉，借娇黄一拂。\n有情常恁早相逢，须信做尤物。\n已是恼人风韵，更芝兰香骨。", 
    "rhythmic": "好事近"
  }, 
  {
    "author": "赵士", 
    "content": "造化有深功，缀就梢头黄蜡。\n剪刻翻成新样，与江梅殊别。\n半开微露紫檀心，萧洒对风月。\n素手偏宜折取，向乌云斜插。", 
    "rhythmic": "好事近"
  }, 
  {
    "author": "赵士", 
    "content": "剪蜡缀寒条，标韵自然奇绝。\n不待陇头春信，喜一枝先折。\n寿阳妆鉴晓初开，残若飞雪。\n何似嫩黄新蕊，映眉心娇月。", 
    "rhythmic": "好事近"
  }, 
  {
    "author": "江衍", 
    "content": "屈曲新堤，占断满村佳气。\n画檐两行连云际。\n乱山叠翠水回还，岸边楼阁，金碧遥相倚。\n柳阴低，艳映花光美。", 
    "rhythmic": "锦缠绊・锦缠道"
  }, 
  {
    "author": "周铢", 
    "content": "松陵江上，极目烟波缈。\n天际接沧溟，到如今、东流未了。\n吴樯越橹，都是利名人，空扰扰，知多少，只见朱颜老。\n故园应是，绿遍池塘草。\n家住十洲西，算随分、生涯自好。\n渔蓑清贵，休羡谢三郎，红蕖月，白苹风，何似长安道。", 
    "rhythmic": "蓦山溪"
  }, 
  {
    "author": "王赏", 
    "content": "凌寒低亚出墙枝。\n孤瘦雪霜姿。\n岁华已晚，暗香幽艳，自与时违。\n化工放出江头路，沙水冷相宜。\n东风自此，别开红紫，是处芳菲。", 
    "rhythmic": "眼儿媚"
  }, 
  {
    "author": "李光", 
    "content": "元亮赋归去，富贵比浮云。\n常於闹里，端的认得主和宾。\n肯羡当年轩冕，时引壶觞独酌，一笑落冠巾。\n园圃日成趣，桃李几番春。\n挹清风，追往躅，事如新。\n遗编讽咏，敛衽千载友斯人。\n君爱谪仙风调，我恨楼船迫胁，终污永王。\n何似北窗下，寂寞可栖神。", 
    "rhythmic": "水调歌头"
  }, 
  {
    "author": "李光", 
    "content": "兵器暗吴楚，江汉久凄凉。\n当年俊杰安在，酌酒酹严光。\n南顾豺狼吞噬，北望中原板荡，矫首讯穹苍。\n归去谢宾友，客路饱风霜。\n闭柴扉，窥千载，考三皇。\n兰亭胜处，依旧流水绕修篁。\n傍有湖光千顷，时泛扁舟一叶，啸傲水云乡。\n寄语骑鲸客，何事返南荒。", 
    "rhythmic": "水调歌头"
  }, 
  {
    "author": "李光", 
    "content": "自笑客行久，新火起新烟。\n园林春半风暖，花落柳飞绵。\n坐想稽山佳处，贺老门前湖水，侧钓鱼船。\n何事成淹泊，流转海南边。\n水中影，镜中像，慢流连。\n此心未住，赢得忧患苦相缠。\n行尽荒烟蛮瘴，深入维那境界，参透祖师禅。\n宴坐超三际，萧洒任吾年。", 
    "rhythmic": "水调歌头"
  }, 
  {
    "author": "李光", 
    "content": "独步长桥上，今夕是中秋。\n群黎怪我何事，流转古儋州。\n风定潮平如练，云散月明如昼，孤兴在扁舟。\n笑尽一杯酒，水调杂蛮讴。\n少年场，金兰契，尽白头。\n相望万里，悲我已是十年流。\n晚遇玉霄仙子，授我王屋奇书，归路指蓬邱。\n不用乘风御，八极可神游。", 
    "rhythmic": "水调歌头"
  }, 
  {
    "author": "李光", 
    "content": "佳节多离恨，难逢笑口开。\n使君携客上层台。\n不用篱边凝望、白衣来。\n且看花经眼，休辞酒满杯。\n玉人低唱管弦催。\n归去琐窗无梦、月徘徊。", 
    "rhythmic": "南歌子"
  }, 
  {
    "author": "李光", 
    "content": "南圃秋香过，东篱菊未英。\n蓼花无数满寒汀。\n中有一枝纤软、吐微馨。\n被冷沈烟细，灯青梦水成。\n皎如月明入窗棂。\n天女维摩相对、两忘情。", 
    "rhythmic": "南歌子"
  }, 
  {
    "author": "李光", 
    "content": "画栋朱楼凌缥缈，全家住在层城。\n中秋风露助凄清。\n香凝燕寝，遮莫下帘旌。\n佳节喜逢今夕月，後房重按新声。\n娥端解妒娉婷。\n微云点缀，不放十分明。", 
    "rhythmic": "临江仙"
  }, 
  {
    "author": "李光", 
    "content": "芳心一点。\n瘴雾难侵尘不染。\n冷澹谁看。\n月转霜林怯夜寒。\n一枝孤静。\n梦破小窗曾记省。\n烛影参差。\n脉脉还如背立时。", 
    "rhythmic": "减字木兰花"
  }, 
  {
    "author": "李光", 
    "content": "榕林叶暗，见一枝独放，霜华争白。\n写我精神惟赖有，萧洒西湖词客。\n玉骨清羸，冰容冷落，似恨关山隔。\n蛮烟侵妒，未应减动肌雪。\n幽梦时绕芳枝，夜寒谁见我，身为蝴蝶。\n抱蕊窥丛惊睡觉，窗影横斜和月。\n谢馆池边，松风亭下，忍使香消歇。\n多情饶恨，算应天解磨折。", 
    "rhythmic": "念奴娇"
  }, 
  {
    "author": "李光", 
    "content": "危阁临流，渺沧波万顷，涌出冰轮。\n星河澹澹，天衢迥绝纤尘。\n琼楼玉馆，遍人间、水月精神。\n□□□，清江瘴海，乘流处处分身。\n邦侯盛集佳宾。\n有香风缥缈，和气氤氲。\n华灯耀添绮席，笑语烘春。", 
    "rhythmic": "汉宫春"
  }, 
  {
    "author": "李光", 
    "content": "踏舞贪看赤脚娘。\n送春春去莫悲伤。\n飞花逐水归何处，落絮沾泥不解狂。\n都是醉，任飞扬。\n百年三万六千场。\n使君亲按新歌舞，魂梦相逢笑楚襄。", 
    "rhythmic": "鹧鸪天"
  }, 
  {
    "author": "李光", 
    "content": "漠漠春阴人似雾，那用绣帘垂。\n不道持杯是阿谁。\n须拚倒金。\n人世浑知天上月，离合比盈亏。", 
    "rhythmic": "武陵春"
  }, 
  {
    "author": "李光", 
    "content": "海外无寒花发早。\n一枝不忍簪风帽。\n归插净瓶花转好。\n维摩老。\n年来却被花枝恼。\n忽忆故乡花满道。\n狂歌痛饮俱年少。\n桃坞花开如野烧，都醉倒。\n花深往往眠芳草。", 
    "rhythmic": "渔家傲"
  }, 
  {
    "author": "李光", 
    "content": "晚渡呼舟急，寒日正苍茫。\n西兴浦口云树，真个是吾乡。\n闻□蜗庐好在，小圃犹存松菊，三径未全荒。\n收拾桑榆景，蓑笠换金章。\n珥金貂，拥珠履，在岩廊。\n回头万事何有，一枕梦黄粮。\n十载人间忧患，赢得萧萧华发，清镜照星霜。\n醉倒休扶我，身世永相忘。", 
    "rhythmic": "水调歌头"
  }, 
  {
    "author": "张生1", 
    "content": "事往人离，还似暮峡归云，陇上流泉。\n奈强分圆镜，枉断哀弦。\n常记酒阑歌畔，难忘月底花前。\n旧携手处，层楼朱户，触目依然。\n从来惯向，绣帏罗帐，镇效比翼纹鸳。\n谁念我、而今清夜，常是孤眠。", 
    "rhythmic": "雨中花慢"
  }, 
  {
    "author": "江纬", 
    "content": "退处相关，幽栖林薮，舍宇第须茅盖。\n翠清泉，启轩窗遥对。\n遇等闲、邻里过从，亲朋临顾，草草便成幽会。\n策杖携壶，向湖边柳外。\n旋买溪鱼，便斫银丝脍。\n谁复欲痛饮，如长鲸吞海。\n共惜醺酣，恐欢娱难再。\n矧清风明月非钱买。", 
    "rhythmic": "向湖边"
  }, 
  {
    "author": "美奴", 
    "content": "送我出东门，乍别长安道。\n两岸垂杨锁暮烟，正是秋光老。\n一曲古阳关，莫惜金尊倒。\n君向潇湘我向秦，鱼雁何时到。", 
    "rhythmic": "卜算子"
  }, 
  {
    "author": "美奴", 
    "content": "日暮马嘶人去。\n船逐清波东注。\n後夜最高楼，还肯思量人否。\n无绪。\n无绪。\n生怕黄昏疏雨。", 
    "rhythmic": "如梦令"
  }, 
  {
    "author": "张扩", 
    "content": "深院海棠，谁倩春工染就。\n映窗户、烂如锦绣。\n东君何意，便风狂雨骤。\n堪恨处，一枝未曾到手。\n今日乍晴，匆匆命酒。\n犹及见、胭脂半透。", 
    "rhythmic": "人娇"
  }, 
  {
    "author": "张扩", 
    "content": "多少胭脂，匀成点就。\n千枝乱、攒红堆绣。\n花无长好，更光阴去骤。\n对景忆良朋，故应招手。\n曾记年时，花间把酒。\n枉淋浪、春衫湿透。", 
    "rhythmic": "人娇"
  }, 
  {
    "author": "赵子崧", 
    "content": "锦如花色春残饮。\n饮残春色花如锦。\n楼上正人愁。\n愁人正上楼。\n晏天横阵雁。\n雁阵横天晏。\n思远寄情词。\n词情寄远思。", 
    "rhythmic": "菩萨蛮"
  }, 
  {
    "author": "赵子崧", 
    "content": "雨荷惊起双飞鹭。\n鹭飞双起惊荷雨。\n浓醉一轩风。\n风轩一醉浓。\n午阴清散暑。\n暑散清阴午。\n斜日转窗纱。\n纱窗转日斜。", 
    "rhythmic": "菩萨蛮"
  }, 
  {
    "author": "赵子崧", 
    "content": "断鸿归处飞云乱。\n乱云飞处归鸿断。\n风弄叶翻红。\n红翻叶弄风。\n柳残凋院後。\n後院凋残柳。\n楼外水云秋。\n秋云水外楼。", 
    "rhythmic": "菩萨蛮"
  }, 
  {
    "author": "赵子崧", 
    "content": "月天遥照寒窗雪。\n雪窗寒照遥天月。\n门掩欲黄昏。\n昏黄欲掩门。\n锦双并枕。\n枕并双锦。\n云鬓整纤琼。\n琼纤整鬓云。", 
    "rhythmic": "菩萨蛮"
  }, 
  {
    "author": "鉴堂", 
    "content": "落花丛外风惊鹊。\n鹊惊风外丛花落。\n乡梦困时长。\n长时困梦乡。\n暮天江口渡。\n渡口江天暮。\n林远度栖禽。\n禽栖度远林。", 
    "rhythmic": "菩萨蛮"
  }, 
  {
    "author": "鉴堂", 
    "content": "竹枝高映荷池绿。\n绿池荷映高枝竹。\n流水碧浮鸥。\n鸥浮碧水流。\n酒尊陪旧友。\n友旧陪尊酒。\n吟客坐时斟。\n斟时坐客吟。", 
    "rhythmic": "菩萨蛮"
  }, 
  {
    "author": "鉴堂", 
    "content": "砌风鸣叶繁霜坠。\n坠霜繁叶鸣风砌。\n山外水潺潺。\n潺潺水外山。\n冷衾愁夜永。\n永夜愁衾冷。\n砧响更蛩吟。\n吟蛩更响砧。", 
    "rhythmic": "菩萨蛮"
  }, 
  {
    "author": "鉴堂", 
    "content": "浦南回桨归庭户。\n户庭归桨回南浦。\n帘卷欲晴天。\n天晴欲卷帘。\n月光交映雪。\n雪映交光月。\n残漏怯宵寒。\n寒宵怯漏残。", 
    "rhythmic": "菩萨蛮"
  }, 
  {
    "author": "梅窗", 
    "content": "碧窗纱透春寒极。\n极寒春透纱窗碧。\n谁送缕金衣。\n衣金缕送谁。\n玉肌生嫩粟。\n粟嫩生肌玉。\n温处坐香茵。\n茵香坐处温。", 
    "rhythmic": "菩萨蛮"
  }, 
  {
    "author": "梅窗", 
    "content": "折来初步东溪月。\n月溪东步初来折。\n香处是瑶芳。\n芳瑶是处香。\n藓花浮晕浅。\n浅晕浮花藓。\n清对一枝瓶。\n瓶枝一对清。", 
    "rhythmic": "菩萨蛮"
  }, 
  {
    "author": "梅窗", 
    "content": "浅红绡透春裁剪。\n剪裁春透绡红浅。\n机锦织情丝。\n丝情织锦机。\n意深凭远寄。\n寄远凭深意。\n波渺胜愁多。\n多愁胜渺波。", 
    "rhythmic": "菩萨蛮"
  }, 
  {
    "author": "梅窗", 
    "content": "点点花飞春恨浅。\n浅恨春飞花点点。\n莺语似多情。\n情多似语莺。\n恋春增酒劝。\n劝酒增春恋。\n颦损翠蛾新。\n新蛾翠损颦。", 
    "rhythmic": "菩萨蛮"
  }, 
  {
    "author": "梅窗", 
    "content": "曲屏春展山浮玉。\n玉浮山展春屏曲。\n香鸭瑞云翔。\n翔云瑞鸭香。\n醉深留客意。\n意客留深醉。\n凉枕怯宵长。\n长宵怯枕凉。", 
    "rhythmic": "菩萨蛮"
  }, 
  {
    "author": "梅窗", 
    "content": "玉钗松鬓凝云绿。\n绿云凝鬓松钗玉。\n双翠碍枝长。\n长枝碍翠双。\n色丝添意密。\n密意添丝色。\n红映袖纱笼。\n笼纱袖映红。", 
    "rhythmic": "菩萨蛮"
  }, 
  {
    "author": "梅窗", 
    "content": "雨过轻风弄柳，湖东映日春烟。\n晴芜平水远连天。\n隐隐飞翻舞燕。\n燕舞翻飞隐隐。\n天连远水平芜。\n晴烟春日映东湖。\n柳弄风轻过雨。", 
    "rhythmic": "西江月"
  }, 
  {
    "author": "梅窗", 
    "content": "皇州新景媚晴春。\n春晴媚景新。\n万家明月醉风清。\n清风醉月明。\n人游乐，乐游人。\n游人乐太平。\n御楼神圣喜都民。\n民都喜圣神。", 
    "rhythmic": "阮郎归"
  }, 
  {
    "author": "欧阳", 
    "content": "雁字成行，角声悲送。\n无端又作长安梦。\n青衫小帽这回来，安仁两鬓秋霜重。\n孤馆残灯，小楼钟动。\n马踢踏破前村冻。\n平生牵系为浮名，名垂万古知何用。", 
    "rhythmic": "踏莎行"
  }, 
  {
    "author": "刘一止", 
    "content": "细风轻雾，锁山城清晓。\n冷蕊疏枝为谁好。\n对斜桥孤驿，流水溅溅，无限意，清影徘徊自照。\n何郎空立马，恼乱馀香，绮思凭花更娟妙。\n肠断处，天涯路远音稀，行人怨、角声吹老。\n叹客里经春又三年，向月地云阶，负伊多少。", 
    "rhythmic": "洞仙歌"
  }, 
  {
    "author": "刘一止", 
    "content": "十顷疏梅开半就。\n折芳条、嫩香沾袖。\n今度何郎，尊前疑怪，花共那人俱瘦。\n恻恻轻寒吹散酒。", 
    "rhythmic": "夜行船"
  }, 
  {
    "author": "刘一止", 
    "content": "江边故国，望南云缥缈，连山修木。\n远意渊明束带见，乡里儿曹何辱。\n世味熏人，折腰从事，俯仰何时足。\n可怜菊下，醉吟谁共徵逐。\n我爱九日佳名，飘然归思，想当年丘谷。\n梦绕篱边犹眷恋，满把清尊馀馥。\n援笔洪都，如君英妙，满座方倾属。\n月台挥袖，叫云声横断玉。", 
    "rhythmic": "念奴娇"
  }, 
  {
    "author": "刘一止", 
    "content": "故山秋晚，叹萧萧华发，霜林同色。\n崖谷题诗追旧赏，往往苍苔绿壁。\n二士权奇，一翁衰病，努力攀筇屐。\n佛香吹过，了知境是空寂。\n别後风月佳时，拄颐何事，想东林遥碧。\n小砑蛮笺惊秀句，天巧何会雕刻。\n倚马雄才，凌云逸气，路觉丹霄直。\n三千牍就，看君归奏文石。", 
    "rhythmic": "念奴娇"
  }, 
  {
    "author": "刘一止", 
    "content": "燕台暮集，对秋容凄紧，松阴幂幂。\n徙倚阑边临翠壑，千顷风烟横出。\n坐待冰轮，天空云散，一色如苍璧。\n娥有意，为谁来赴今夕。\n身世如许飘流，佳时轻过了，他年空忆。\n我辈情锺端未愧，昔日兰亭陈迹。\n坐上何人，骊歌凄断，语别还应惜。\n有心红烛，替人珠泪频滴。", 
    "rhythmic": "念奴娇"
  }, 
  {
    "author": "刘一止", 
    "content": "水烟收尽，望汀苹千顷，银光如幂。\n霜镜无痕清夜久，惟有惊鱼跳出。\n月在杯中，我疑天赐，欢饮仍如璧。\n娥应为，後期偿赛今夕。\n遥想当日同盟，山斋孤讽，有新诗相忆。\n聚散难常空怅望，萍梗飘流踪迹。\n明月明年，此身此夜，知与谁同惜。\n参横河侧，短篷清露时滴。", 
    "rhythmic": "念奴娇"
  }, 
  {
    "author": "刘一止", 
    "content": "两水中分，三山半落。\n风云气象通廖廓。\n少年怀古有新诗，清愁不是伤春作。\n六代豪华，一时燕乐。\n从教雨打风吹却。\n与君携酒近阑干，月明满地天无幕。", 
    "rhythmic": "踏莎行"
  }, 
  {
    "author": "刘一止", 
    "content": "浪花云叶交加舞。\n身近轻冥路。\n天知此客解骑鲸。\n今夜一江明月、送行行。\n从今直上鳌峰去。\n应记经行处。\n莫将险语乱江声。\n却怕月中高卧、彩虹惊。", 
    "rhythmic": "虞美人"
  }, 
  {
    "author": "刘一止", 
    "content": "秋香岩下著尊。\n小徘徊。\n莫停杯。\n来岁花时，相望两悠哉。\n看取修眉萦度曲，真个泪，界香腮。\n船头击鼓片帆开。\n晓风吹。\n首应回。", 
    "rhythmic": "江城子"
  }, 
  {
    "author": "刘一止", 
    "content": "柳外双旌斜照日，匆匆去意难留。\n大江旁畔老诸侯。\n举觞仍气概，觅句更风流。\n迟暮不堪容易别，溪声为写离愁。\n自从今日转船头。\n他时扶杖叟，独立向沧洲。", 
    "rhythmic": "临江仙"
  }, 
  {
    "author": "刘一止", 
    "content": "落日西风原上好，笛声谁奏伊凉。\n缓寻山径掇幽芳。\n平生真自许，江海老潜郎。\n最爱杯中浮蚁闹，鹅儿破壳娇黄。\n使君醉里是家乡。\n更追修禊帖，一咏一传觞。", 
    "rhythmic": "临江仙"
  }, 
  {
    "author": "刘一止", 
    "content": "正五云飞杖，缟素褰裳，乱空交舞。\n拂石归来，向玉阶微步。\n欲唤冰娥，暂凭风使，为扫氛驱雾。\n渐见停轮，人间未识，高空真侣。\n千里无尘，地连天迥，倦客古来，路迷江树。\n故国烟深，想溪树何处。", 
    "rhythmic": "雪月交光・醉蓬莱"
  }, 
  {
    "author": "刘一止", 
    "content": "垂杨深院，啼莺清昼，东风细绕檐牙。\n野色乱春，娇云捧日，燕翻蝶舞交加。\n温诏下天涯。\n早画船飞楫，叠鼓鸣挝。\n共挽旌幢，缓留丝竹醉韶华。\n江都自古豪夸。\n正迷楼坠絮，月观吹花。\n玉眷深，金瓯望重，何人暗草黄麻。\n归路接堤沙。\n宴上林风月，紫阙烟霞。\n凤检飞来，便将春色到朝家。", 
    "rhythmic": "望海潮"
  }, 
  {
    "author": "刘一止", 
    "content": "正官桥柳润，候馆梅开，暮云凄冽。\n泽国春归，是烧灯时节。\n吹绽红蕖，挽低星斗，共水光澄澈。\n霜瓦楼台，参差似与，蓬壶相接。\n千骑遨游，万家嬉笑，帘卷东风，弄妆成列。\n慢舞尊前，看轻盈回雪。", 
    "rhythmic": "醉蓬莱"
  }, 
  {
    "author": "刘一止", 
    "content": "华旌耀日，报天上使星，初辞金阙。\n许国精忠，试此日传岩，济川舟楫。\n向来鸡林外，况传咏、篇章雄绝。\n问人地、真是唐朝第一，未论勋业。\n鲸波霁云千叠。\n望仙驭缥缈，神山明灭。\n万里勤劳，也等是壮年，绣衣持节。", 
    "rhythmic": "望明河"
  }, 
  {
    "author": "刘一止", 
    "content": "卿云衍苒，翠壁天开就。\n移下小方壶，照初日、嘉林濯秀。\n君恩暂许，丘壑憩夔龙，开径竹，续岩花，小试丹青手。\n声名德业，汉代谁居右。\n红旆碧油幢，想今古、山中未有。\n霜松手种，应待茯芩生，斋酿熟，玉泉香，还上萱堂寿。", 
    "rhythmic": "蓦山溪"
  }, 
  {
    "author": "刘一止", 
    "content": "城头长短更，水调高低唱。\n别洒不盈斟，泪洒风烟上。\n明年二月时，更向城阴望。\n只有旧歌辞，传作风流样。", 
    "rhythmic": "生查子"
  }, 
  {
    "author": "刘一止", 
    "content": "相望吴楚。\n远信无凭据。\n欲倩春风吹泪去。\n化作愁云恨雨。\n春应已到三吴。\n楚江日夜东徂。\n惟有溯流鱼上，不知尺素来无。", 
    "rhythmic": "清平乐"
  }, 
  {
    "author": "刘一止", 
    "content": "小山遮断蓝桥路。\n恨短梦、难飞去。\n长记修眉萦曲度。\n约花开槛，映风招袖，总是怜渠处。\n追欢我已伤迟暮。\n犹有多情旧时句。", 
    "rhythmic": "青玉案"
  }, 
  {
    "author": "刘一止", 
    "content": "浪痕经雨，鬓影吹寒，晓来无限萧瑟。\n野色分桥，翦不断、溪山风物。\n船系朱藤，路迷烟寺，远鸥浮没。\n听疏钟断鼓，似近远遥，惊心事、伤羁客。\n新醅旋压鹅黄，拚清愁在眼，酒病萦骨。\n绣阁娇慵，争解说、短封传忆。\n念谁伴、涂妆绾结。", 
    "rhythmic": "梦横塘"
  }, 
  {
    "author": "刘一止", 
    "content": "山驿晚，行人昨停征辔。\n白沙翠竹锁柴门，乱峰相倚。\n一番急雨洗天回，扫云风定还起。\n念凄断，谁与寄。\n双鱼尽素难委。\n遥知洞户隔烟窗，簟横秋水。\n淡花明玉不胜寒，绿尊初试冰蚁。\n小欢细酌任醉。\n扑流萤、应卜心事。\n谁记天涯憔悴。", 
    "rhythmic": "西河"
  }, 
  {
    "author": "刘一止", 
    "content": "度岁经年两看承。\n谁信有轻分。\n从前稳过，如今方悔，不会温存。\n眼前无限经行地，何处不销魂。\n多应为你，不看风月，睡过黄昏。", 
    "rhythmic": "眼儿媚"
  }, 
  {
    "author": "刘一止", 
    "content": "千古严陵濑，清夜月荒凉。\n水明沙净，波面一叶弄孤光。\n北望旄头天际，杀气遥昏楚甸，云树失青苍。\n愁绝未归客，衰鬓点吴霜。\n听江边，鸣宝瑟，想英皇。\n骑鲸仙裔，高韵清绝胜风篁。\n醉入无何境界，却笑昔人底事，远慕白云乡。\n不见咸阳道，烟草茂陵荒。", 
    "rhythmic": "水调歌头"
  }, 
  {
    "author": "刘一止", 
    "content": "缥缈青溪畔，山翠欲粘天。\n纵云台上，揽风招月自何年。\n新旧今逢二妙，人地一时清绝，高并两峰寒。\n歌发烟霏外，人在去留间。\n著方床，容老子，醉时眠。\n一尊相属，高会何意此时圆。\n况是古今难遇，人月竹花俱妙，曾见句中传。\n不向今宵醉，忍负四婵娟。", 
    "rhythmic": "水调歌头"
  }, 
  {
    "author": "刘一止", 
    "content": "岩下清阴引兴长。\n坐中初识令君香。\n揽将风月归诗薮，乞得溪山作醉乡。\n怜我老，与传觞。\n吴霜点鬓又何妨。\n只应银烛交红夜，羞对双歌发彩光。", 
    "rhythmic": "鹧鸪天"
  }, 
  {
    "author": "刘一止", 
    "content": "桂香台上秋风袅。\n鸭绿溪前离思渺。\n一卮芳醑细深倾，听尽阳关须醉倒。\n政成早晚传温诏。", 
    "rhythmic": "木兰花・玉楼春"
  }, 
  {
    "author": "刘一止", 
    "content": "午夜明蟾冷浸溪。\n娥应有辟寒犀。\n桂岩仍在曲阑西。\n撷蕊攀条情未已，经丘寻壑想招携。\n不应痴马惜障泥。", 
    "rhythmic": "浣溪沙"
  }, 
  {
    "author": "刘一止", 
    "content": "洞户香凝，宴开特地风烟好。\n靓妆娟妙。\n玉雪光相照。\n认是桃源，绿水红云绕。\n真曾到。\n漾舟人老。\n应被桃花笑。", 
    "rhythmic": "点绛唇"
  }, 
  {
    "author": "刘一止", 
    "content": "云鬓分行，照人明艳新妆就。\n御香窗牖。\n细酌鹅儿酒。\n铁拨弦，一试春风手。\n龙仙奏。\n绛霄声透。\n不许人间有。", 
    "rhythmic": "点绛唇"
  }, 
  {
    "author": "刘一止", 
    "content": "台上风光浓欲滴，傍阑芳桂阴成。\n乱山相对长官青。\n琢诗能句好，举酒见心倾。\n团扇不应秋後弃，几年仁惠风行。\n渭城柳色若为情。\n一尊松竹底，三唱和秋声。", 
    "rhythmic": "临江仙"
  }, 
  {
    "author": "刘一止", 
    "content": "王家人地，奕奕争高秀。\n金紫照青春，想当日、乌衣巷口。\n声名气概，今见两朱，诗似锦，酒如渑，属意风光厚。\n酿泉石壁，未减南阳寿。\n清兴与谁同，探梅萼、溪桥驿堠。\n东风御柳，应访此韩，归步稳，赤墀边，肯记幽栖否。", 
    "rhythmic": "蓦山溪"
  }, 
  {
    "author": "刘一止", 
    "content": "小舟漂兀，犯溪烟深入，无穷寒碧。\n路绕莲塘浑乱眼，千顷朱朱白白。\n闻说高情，寻盟鸥鹭，爱此风标客。\n掀髯一笑，顿忘身世形迹。\n我爱古邑风流，碧峰争秀峙，相持如掖。\n制锦才雄应未怕，百里文书堆积。\n吏散庭空，举觞遨月，饮兴何妨剧。\n却怜宣子，杖头才挂钱百。", 
    "rhythmic": "念奴娇"
  }, 
  {
    "author": "刘一止", 
    "content": "柳汀烟暮。\n常记岸帻，风流张绪。\n酒兴诗情，而今移向，那边佳处。\n使君自乐萧闲，未肯副、岩廊虚伫。\n不念寒窗，老人幽梦，追寻无据。", 
    "rhythmic": "柳梢青"
  }, 
  {
    "author": "刘一止", 
    "content": "春风真个，取将花去，酬我清阴满院。\n名园清昼漏签迟，未肯负、酒朋歌伴。\n使君情在，暮云合处，卧看碧峰峨弁。\n向来魂梦几曾真，休怨断、楼高不见。", 
    "rhythmic": "鹊桥仙"
  }, 
  {
    "author": "刘一止", 
    "content": "曾向蓬莱得姓名。\n坐中省识是飞琼。\n琵琶翻作步虚声。\n一自当时收拨後，世间弦索不堪听。\n梦回凄断月胧明。", 
    "rhythmic": "浣溪沙"
  }, 
  {
    "author": "刘一止", 
    "content": "岁月飘流，故人相望如箕斗。\n畔愁千首。\n诗骨能清瘦。\n白日弦，同看春风手。\n君知否。\n袖痕别後。\n犹有临歧酒。", 
    "rhythmic": "点绛唇"
  }, 
  {
    "author": "刘一止", 
    "content": "山邑新凉，夜堂爽气侵南斗。\n为谁骧首。\n月冷冰蛾瘦。\n八万二千，雕琢琼瑶手。\n君知否。\n待君归後。\n双照杯中酒。", 
    "rhythmic": "点绛唇"
  }, 
  {
    "author": "刘一止", 
    "content": "东郊人报，春风消息，先归御柳宫梅。\n残雪恋枝，轻阴阁雨，郁葱瑞气佳哉。\n清晓九门开。\n听舜韶声举，迤逦天街。\n双阙连云，六鳌横海驾峰来。\n华灯竟簇楼台。\n正丰年共乐，欢意徘徊。\n帘卷弄妆，尘香趁马，轻寒细入人怀。\n争待凤舆回。\n看一天星斗，移下蓬莱。\n是处歌谣，太平声入万年杯。", 
    "rhythmic": "望海潮"
  }, 
  {
    "author": "刘一止", 
    "content": "马头双鹊飞来喜。\n惜凝望、音书至。\n一掬离怀千万事。\n绿窗深夜，短笺封就，应也寻人寄。\n春风鬓畔疏梅蕊。\n映妆艳、清如洗。", 
    "rhythmic": "青玉案"
  }, 
  {
    "author": "刘一止", 
    "content": "晓光催角。\n听宿鸟未惊，邻鸡先觉。\n迤逦烟村，马嘶人起，残月尚穿林薄。\n泪痕带霜微凝，酒力冲寒犹弱。\n叹倦客、悄不禁，重染风尘京洛。\n追念，人别後，心事万重，难觅孤鸿托。\n翠幌娇深，曲屏香暖，争念岁寒飘泊。\n怨月恨花烦恼，不是不曾经著。\n这情味，望一成消减，新来还恶。", 
    "rhythmic": "喜迁莺"
  }, 
  {
    "author": "刘一止", 
    "content": "淡月精神，疏梅风韵。\n粉香融脸胭脂润。\n袖痕犹带玉虬烟，六朝窄样裁宫锦。\n眉黛分愁，眼波传信。\n酒阑画烛交红影。\n有期无定却人，索强我早谙伊性。", 
    "rhythmic": "踏莎行"
  }, 
  {
    "author": "刘一止", 
    "content": "莫问新欢与旧愁。\n浅颦微笑总风流。\n眼波横注楚江秋。\n十字街头家住处，心肠四散几时休。\n揽风招月是朱楼。", 
    "rhythmic": "浣溪沙"
  }, 
  {
    "author": "汪藻", 
    "content": "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼後。\n归兴浓於酒。", 
    "rhythmic": "点绛唇"
  }, 
  {
    "author": "汪藻", 
    "content": "高柳蝉嘶，采菱歌断秋风起。\n晚云如髻。\n湖上山横翠。\n帘卷西楼，过雨凉生袂。\n天如水。\n画楼十二。\n有个人同倚。", 
    "rhythmic": "点绛唇"
  }, 
  {
    "author": "汪藻", 
    "content": "月下潮生红蓼汀。\n浅霞都敛尽，四山青。\n柳梢风急坠流萤。\n随波处，点点乱寒星。\n别语寄丁宁。\n如今能间隔，几长亭。", 
    "rhythmic": "小重山"
  }, 
  {
    "author": "汪藻", 
    "content": "小舟帘隙。\n佳人半露梅妆额。\n绿云低映花如刻。\n恰似秋宵，一半银蟾白。\n结儿梢朵香红。\n钿蝉隐隐摇金碧。", 
    "rhythmic": "醉落魄・一斛珠"
  }, 
  {
    "author": "曹组", 
    "content": "洗妆真态，不作铅华御。\n竹外一枝斜，想佳人、天寒日暮。\n黄昏小院，无处著清香，风细细，雪垂垂，何况江头路。\n月边疏影，梦到消魂处。\n结子欲黄时，又须著、廉纤细雨。\n孤芳一世，供断有情愁，销瘦却，东阳也，试问花知否。", 
    "rhythmic": "蓦山溪"
  }, 
  {
    "author": "曹组", 
    "content": "秋劲风高，暗知斗力添弓面。\n靶分筠斡。\n月到天心满。\n白羽流星，飞上黄金碗。\n胡沙雁。\n云边惊散。\n压尽天山箭。", 
    "rhythmic": "点绛唇"
  }, 
  {
    "author": "曹组", 
    "content": "疏柳残蝉，助人离思斜阳外。\n淡烟疏霭。\n节物随时改。\n水已无情，风更无情。\n兰舟解。\n水流风快。\n回首人何在。", 
    "rhythmic": "点绛唇"
  }, 
  {
    "author": "曹组", 
    "content": "密炬高烧，宝刀时翦金花碎。\n照人欢醉。\n也照人无睡。\n待得灰心，陪尽千行泪。\n笼纱里。\n夜凉如水。\n犹喜长成对。", 
    "rhythmic": "点绛唇"
  }, 
  {
    "author": "曹组", 
    "content": "门外绿阴千顷。\n两两黄鹂相应。\n睡起不胜情，行到碧梧金井。\n人静。\n人静。\n风动一枝花影。", 
    "rhythmic": "如梦令"
  }, 
  {
    "author": "曹组", 
    "content": "人生一世。\n思量争甚底。\n花开十日，已随尘共水。\n且看欲尽花枝，未厌伤多酒盏，何须细推物理。\n幸容易。\n有人争奈，只知名与利。", 
    "rhythmic": "扑蝴蝶"
  }, 
  {
    "author": "曹组", 
    "content": "年时酒伴，年时去处，年时春色。\n清明又近也，却天涯为客。\n念过眼、光阴难再得。", 
    "rhythmic": "忆少年"
  }, 
  {
    "author": "曹组", 
    "content": "草熏风暖，楼阁笼轻雾。\n墙短出花梢，映谁家、绿杨朱户。\n寻芳拾翠，绮陌自青春，江南远，踏青时，谁念方羁旅。\n昔游如梦，空忆横塘路。\n罗袖舞台风，想桃花、依然旧树。\n一怀离恨，满眼欲归心，山连水，水连云，怅望人何处。", 
    "rhythmic": "蓦山溪"
  }, 
  {
    "author": "曹组", 
    "content": "人无百年人，刚作千年调。\n待把门关铁铸，鬼见失笑。\n多愁早老。\n惹尽闲烦恼。\n我醒也，枉劳心，谩计较。\n粗衣淡饭，赢取暖和饱。\n住个宅儿，只要不大不小。", 
    "rhythmic": "相思会・千年调"
  }, 
  {
    "author": "曹组", 
    "content": "乍寂寞。\n帘栊静，夜久寒生罗幕。\n窗儿外、有个梧桐树，早一叶、两叶落。", 
    "rhythmic": "品令"
  }, 
  {
    "author": "曹组", 
    "content": "帘卷东风日射窗。\n小山庭院静，接回廊。\n疏疏晴雨弄斜阳。\n凭栏久，墙外杏花香。\n时节好寻芳。\n多情怀酒伴，忆欢狂。", 
    "rhythmic": "小重山"
  }, 
  {
    "author": "曹组", 
    "content": "陌上花繁莺乱啼。\n骅骝金络脑，锦障泥。\n寻芳行乐忆当时。\n联镖处，飞绿杨堤。\n春物又芳菲。\n情如风外柳，只依依。", 
    "rhythmic": "小重山"
  }, 
  {
    "author": "曹组", 
    "content": "碧山锦树明秋霁。\n路转陡、疑无地。\n忽有人家临曲水。\n竹篱茅舍，酒旗沙岸，一簇成村市。\n凄凉只恐乡心起。\n凤楼远、回头谩凝睇。", 
    "rhythmic": "青玉案"
  }, 
  {
    "author": "曹组", 
    "content": "辇路薰风起绿槐。\n都人凝望满天街。\n云韶杳杳鸣鞘肃，芝盖亭亭障扇开。\n微雨过，绝纤埃。\n内家车子走轻雷。\n千门不敢垂帘看，总上银钩等驾来。", 
    "rhythmic": "鹧鸪天"
  }, 
  {
    "author": "曹组", 
    "content": "水上落红时片片。\n江头雪絮飞缭乱。\n渺渺碧波天漾远。\n平沙暖。\n花风一阵苹香满。\n晚来醉著无人唤。\n残阳已在青山半。\n睡觉只疑花改岸。\n抬头看。\n元来弱缆风吹断。", 
    "rhythmic": "渔家傲"
  }, 
  {
    "author": "曹组", 
    "content": "檐头风佩响丁东。\n帘疏烛影红。\n秋千人散月溶溶。\n楼台花气中。\n春酒醒，夜寒浓。\n绣衾谁与同。\n只愁梦短不相逢。\n觉来罗帐空。", 
    "rhythmic": "阮郎归"
  }, 
  {
    "author": "曹组", 
    "content": "青琐窗深红兽暖，灯前共倒金尊。\n数枝梅浸玉壶春。\n雪明浑似晓，香重欲成云。\n户外马嘶催客起，席间欢意留人。\n从他微霰落粉粉。\n不妨吹酒面，归去醒馀醺。", 
    "rhythmic": "临江仙"
  }, 
  {
    "author": "曹组", 
    "content": "浅笑轻颦不在多。\n远山微黛接横波。\n情吞千锺酒，心醉飞琼一曲歌。\n人欲散，奈愁何。\n更看朱袖拂云和。\n夜深醉墨淋浪处，书遍香红拥项罗。", 
    "rhythmic": "鹧鸪天"
  }, 
  {
    "author": "曹组", 
    "content": "山静烟沈，岸空潮落。\n晴天万里，飞鸿南渡。\n冉冉黄花，翠翅金钿，还是倚风凝露。\n岁岁青门饮，尽龙山、高阳俦侣。\n旧赏成空，回首旧游，人在何处。\n此际谁怜萍泛，空自感光阴，暗伤羁旅。\n醉里悲歌，夜深惊梦，无奈觉来情绪。\n孤馆昏还晓。", 
    "rhythmic": "青门饮"
  }, 
  {
    "author": "曹组", 
    "content": "田园有计归须早。\n在家纵贫亦好。\n南来北去何日了。\n光阴送尽，可怜青鬓，暗逐流年老。\n寂寥孤馆残灯照。\n乡思惊时梦初觉。", 
    "rhythmic": "青玉案"
  }, 
  {
    "author": "曹组", 
    "content": "茅舍竹篱边，雀噪晚枝时节。\n一阵暗香飘处，已难禁愁绝。\n江南得地故先开，不待有飞雪。\n肠断几回山路，恨无人攀折。", 
    "rhythmic": "好事近"
  }, 
  {
    "author": "曹组", 
    "content": "九陌寒轻春尚早。\n灯火都门道。\n月下步莲人，薄薄香罗，峭窄春衫小。\n梅妆浅淡风蛾袅。\n随路听嬉笑。\n无限面皮儿，虽则不同，各是一般好。", 
    "rhythmic": "醉花阴"
  }, 
  {
    "author": "曹组", 
    "content": "小小朱桥，柳边人过横塘路。\n细风时度。\n□浪痕痕去。\n草软沙平，稳衬寻幽步。\n□□处。\n乱红飞舞。\n回首春城暮。", 
    "rhythmic": "点绛唇"
  }, 
  {
    "author": "曹组", 
    "content": "云透斜阳，半楼红影明窗户。\n暮山无数。\n归雁愁远去。\n十里平芜，花远重重树。\n空凝伫。\n故人何处。\n可惜春将暮。", 
    "rhythmic": "点绛唇"
  }, 
  {
    "author": "曹组", 
    "content": "沈醉归来，洞房灯火闲相照。\n夜寒犹峭。\n信意和衣倒。\n春梦虽多，好梦长长少。\n纱窗晓。\n凤帏人悄。\n花外空啼鸟。", 
    "rhythmic": "点绛唇"
  }, 
  {
    "author": "曹组", 
    "content": "晓天谷雨晴时，翠罗护日轻烟里。\n酴径暖，柳花风淡，千葩浓丽。\n三月春光，上林池馆，西都花市。\n看轻盈隐约，何须解语，凝情处、无穷意。\n金殿筠笼岁贡，最姚黄、一枝娇贵。\n东风既与花王，芍药须为近侍。\n歌舞筵中，满装归帽，斜簪云髻。\n有高情未已，齐烧绛蜡，向阑边醉。", 
    "rhythmic": "水龙吟"
  }, 
  {
    "author": "曹组", 
    "content": "重檐飞峻，丽彩横空，繁华壮观都城。\n云母屏开八面，人在青冥。\n凭栏瑞烟深处，望皇居、遥识蓬瀛。\n回环阁道，五花相斗，压尽旗亭。\n歌酒长春不夜，金翠照罗绮，笑语盈盈。\n陆海人山辐辏，万国欢声。\n登临四时总好，况花朝、月白风清。\n丰年乐，岁熙熙、且醉太平。", 
    "rhythmic": "声声慢"
  }, 
  {
    "author": "曹组", 
    "content": "帘卷真珠深院静。\n满地槐阴，镂日如云影。\n午枕花前情思凝。\n象床冰簟光相映。\n过面风情如酒醒。\n沈水瓶寒，带绠来金井。\n涤尽烦襟无睡兴。\n阑干六曲还重凭。", 
    "rhythmic": "蝶恋花"
  }, 
  {
    "author": "曹组", 
    "content": "柳絮池台淡淡风。\n碧波花岫小桥通。\n云连丽宇倚晴空。\n芳草绿杨人去住，短墙幽径燕西东。\n攀条弄蕊得从容。", 
    "rhythmic": "浣溪沙"
  }, 
  {
    "author": "曹组", 
    "content": "霜落吴江，万畦香稻来场圃。\n夜村舂黍。\n草屋寒灯雨。\n玉粒长腰，沈水温温注。\n相留住。\n共抄云子。\n更听歌声度。", 
    "rhythmic": "点绛唇"
  }, 
  {
    "author": "曹组", 
    "content": "一片南云，定知来做巫山雨。\n歌声才度。\n只向风中住。\n恼乱襄王，无限牵情处。\n长天暮。\n又还飞去。\n目断阳台路。", 
    "rhythmic": "点绛唇"
  }, 
  {
    "author": "曹组", 
    "content": "涨云暮卷，漏声不到小帘栊。\n银河淡扫澄空。\n皓月当轩高挂，秋入广寒宫。\n正金波不动，桂影朦胧。\n佳人未逢。\n叹此夕、与谁同。\n望远伤怀对景，霜满愁红。", 
    "rhythmic": "婆罗门引"
  }, 
  {
    "author": "曹组", 
    "content": "", 
    "rhythmic": "失调名"
  }, 
  {
    "author": "曹组", 
    "content": "松竹翠萝寒，迟日江山暮。\n幽径无人独自芳，此恨凭谁诉。\n似共梅花语。\n尚有寻芳侣。\n著意闻时不肯香，香在无心处。", 
    "rhythmic": "卜算子"
  }, 
  {
    "author": "曹组", 
    "content": "深拥熏篝倏已冥。\n寂寥山枕畔，梦难成。\n谁堪三两夜乌声。\n银缸，花影上围屏。\n犹记旧时情。\n帘边人似月，月如冰。", 
    "rhythmic": "小重山"
  }, 
  {
    "author": "曹组", 
    "content": "济楚风光，升平时世。\n端门支散，碗遂逐旋温来，吃得过、那堪更使金器。\n分明是。\n与穷汉、消灾灭罪。\n又没支分，犹然递滞。\n打笃磨槎来根底。\n换头巾，便上弄交番斯替。", 
    "rhythmic": "脱银袍"
  }, 
  {
    "author": "曹组", 
    "content": "雨细云轻，花娇玉软，於中好个情性。\n争奈无缘相见，有分孤零。\n香笺细写频相问。\n我一句句儿都听。\n到如今，不得同欢，伏惟与他耐静。\n此事凭谁执证。\n有楼前明月，窗外花影。\n拚了一生烦恼，为伊成病。\n只恐更把风流逞。", 
    "rhythmic": "忆瑶姬"
  }, 
  {
    "author": "万俟咏", 
    "content": "芳菲叶底。\n谁会秋江意。\n深绿护轻黄，怕青女、霜侵憔悴。\n开分早晚，都占九秋天，花四出，香七里。\n独步珠宫里。\n佳名岩桂。\n却是因遗子。\n不自月中来，又那得、萧萧风味。\n霓裳旧曲，休问广寒人，飞太白，酬仙蕊。\n香外无香比。", 
    "rhythmic": "蓦山溪"
  }, 
  {
    "author": "万俟咏", 
    "content": "寒甚正前三五日。\n风将腊雪侵寅。\n彩鸡缕燕已惊春。\n玉梅飞上苑，金柳动天津。\n□□□□□□□，□□□□□□。\n□□□□□□□。\n春盘共，绕坐庆时新。", 
    "rhythmic": "临江仙"
  }, 
  {
    "author": "万俟咏", 
    "content": "望五云多处春深，开阆苑、别就蓬岛。\n正梅雪韵清，桂月光皎。\n凤帐龙帘萦嫩风，御座深、翠金间绕。\n半天中、香泛千花，灯挂百宝。\n圣时观风重腊，有箫鼓沸空，锦绣匝道。\n竞呼卢、气贯调欢笑。", 
    "rhythmic": "雪明鹊夜慢・雪明鹊夜"
  }, 
  {
    "author": "万俟咏", 
    "content": "人间天上。\n端楼龙凤灯先赏。\n倾城粉黛月明中，春思荡。\n醉金瓯仙酿。\n一从鸾辂北向。\n旧时宝座应蛛网。", 
    "rhythmic": "凤皇枝令・凤凰枝令"
  }, 
  {
    "author": "万俟咏", 
    "content": "梅夏暗丝雨，麦秋扇浪风。\n香芦结黍趁天中。\n五日凄凉今古、与谁同。", 
    "rhythmic": "南歌子"
  }, 
  {
    "author": "万俟咏", 
    "content": "平分素商。\n四垂翠幕，斜界银潢。\n颢气通建章。\n正烟澄练色，露洗水光。\n明映波融太液，影随帘挂披香。\n楼观壮丽，附霁云、耀绀碧相望。\n宫妆。\n三千从赭黄。\n万年世代，一部笙簧。\n夜宴花漏长。\n乍莺歌断续，燕舞回翔。", 
    "rhythmic": "明月照高楼慢・明月照高楼"
  }, 
  {
    "author": "万俟咏", 
    "content": "", 
    "rhythmic": "失调名"
  }, 
  {
    "author": "万俟咏", 
    "content": "碎云薄。\n向碧玉枝缀万萼。\n如将汞粉匀开，疑使柏麝熏却。\n雪魄未应若。\n况天赋、标艳仍绰约。\n当暄风暖日佳处，戏蝶游蜂看著。\n重重绣帘珠箔。\n障艳霏霏，异香漠漠。\n见说徐妃，当年嫁了，信任玉钿零落。\n无言自啼露萧索。", 
    "rhythmic": "尉迟杯慢・尉迟杯"
  }, 
  {
    "author": "万俟咏", 
    "content": "簇真香。\n似风前拆麝囊。\n嫩紫轻红，间斗异芳。\n风流富贵，自觉兰蕙荒。\n独占蕊珠春光。\n绣结流苏密织，魂梦悠扬。\n气融液散满洞房。", 
    "rhythmic": "钿带长中腔"
  }, 
  {
    "author": "万俟咏", 
    "content": "又随芳绪生，看翠霁连空，愁遍征路。\n东风里，谁望断西塞，恨迷南浦。\n天涯地角，意不尽、消沈万古。\n曾是送别长亭下，细绿暗烟雨。\n何处。\n乱红铺绣茵，有醉眠荡子，拾翠游女。\n王孙远，柳外共残照，断云无语。", 
    "rhythmic": "春草碧・番枪子"
  }, 
  {
    "author": "万俟咏", 
    "content": "见梨花初带夜月，海棠半含朝雨。\n内苑春、不禁过青门，御沟涨、潜通南浦。\n东风静、细柳垂金缕。\n望凤阙、非烟非雾。\n好时代、朝野多欢，遍九陌、太平箫鼓。\n乍莺儿百啭断续，燕子飞来飞去。\n近绿水、台榭映秋千，斗草聚、双双游女。\n饧香更、酒冷踏青路。\n会暗识、夭桃朱户。\n向晚骤、宝马雕鞍，醉襟惹、乱花飞絮。\n正轻寒轻暖漏永，半阴半晴云暮。\n禁火天、已是试新妆，岁华到、三分佳处。\n清明看、汉宫传蜡炬。", 
    "rhythmic": "三台"
  }, 
  {
    "author": "万俟咏", 
    "content": "蜂蕊分香，燕泥破润，暂寒天气清新。\n帝里繁华，昨夜细雨初匀。\n万品花藏四苑，望一带、柳接重津。\n寒食近，蹴秋千，又是无限游人。\n红妆趁戏，绮罗夹道，青帘卖酒，台榭侵云。\n处处笙歌，不负治世良辰。", 
    "rhythmic": "恋芳春慢"
  }, 
  {
    "author": "万俟咏", 
    "content": "瑞日初迟，绪风乍暖，千花百草争香。\n瑶池路稳，阆苑春深，云树水殿相望。\n柳曲沙平，看尘随青盖，絮惹红妆。\n卖酒绿阴傍。\n无人不醉春光。\n有十里笙歌，万家罗绮，身世疑在仙乡。\n行乐知无禁，五侯半隐少年场。", 
    "rhythmic": "安平乐慢"
  }, 
  {
    "author": "万俟咏", 
    "content": "东风绿杨天，如画出、清明院宇。\n玉艳淡泊，梨花带月，胭脂零落，海棠经雨。\n单衣怯黄昏，人正在、珠帘笑语。\n相并戏蹴秋千，共携手、同倚栏干，暗香时度。\n翠窗绣户。\n路缭绕、潜通幽处。\n断魂凝伫。\n嗟不似飞絮。\n闲闷闲愁，难消遣、此日年年意绪。", 
    "rhythmic": "卓牌儿・卓牌子"
  }, 
  {
    "author": "万俟咏", 
    "content": "春到南楼雪尽。\n惊动灯期花信。\n小雨一番寒。\n倚阑干。\n莫把阑干倚。\n一望几重烟水。\n何处是京华。\n暮云遮。", 
    "rhythmic": "昭君怨"
  }, 
  {
    "author": "万俟咏", 
    "content": "一望西山烟雨。\n目断心飞何处。\n天外白云城。\n几多程。\n谩记阳关句。\n衣上粉啼痕污。\n陇水一分流。\n此生休。", 
    "rhythmic": "昭君怨"
  }, 
  {
    "author": "万俟咏", 
    "content": "一鞭清晓喜还家。\n宿醉困流霞。\n夜来小雨新霁，双燕舞风斜。\n山不尽，水无涯。\n望中赊。\n送春滋味，念远情怀，分付杨花。", 
    "rhythmic": "诉衷情"
  }, 
  {
    "author": "万俟咏", 
    "content": "晓风酸。\n晓霜乾。\n一雁南飞人度关。\n客衣单。\n客衣单。\n千里断魂，空歌行路难。\n寒梅惊破前村雪。\n寒鸡啼破西楼月。\n酒肠宽。", 
    "rhythmic": "梅花引"
  }, 
  {
    "author": "万俟咏", 
    "content": "千里草。\n萋萋尽处遥山小。\n遥山小。\n行有远似，此山多少。\n天若有情天亦老。\n此情说便说不了。\n说不了。\n一声唤起，又惊春晓。", 
    "rhythmic": "忆秦娥"
  }, 
  {
    "author": "万俟咏", 
    "content": "陇云溶泄，陇山峻秀，陇泉呜咽。\n行人暂驻马，已不胜愁绝。\n上陇首、凝眸天四阔。", 
    "rhythmic": "忆少年"
  }, 
  {
    "author": "万俟咏", 
    "content": "一声声。\n一更更。\n窗外芭蕉窗里灯。\n此时无限情。\n梦难成。\n恨难平。\n不道愁人不喜听。\n空阶滴到明。", 
    "rhythmic": "长相思"
  }, 
  {
    "author": "万俟咏", 
    "content": "短长亭。\n古今情。\n楼外凉蟾一晕生。\n雨馀秋更清。\n暮云平。\n暮山横。\n几叶秋声和雁声。\n行人不要听。", 
    "rhythmic": "长相思"
  }, 
  {
    "author": "万俟咏", 
    "content": "恨莺花渐老，但芳草、绿汀洲。\n纵岫壁千寻，榆钱万叠，难买春留。\n梅花向来始别，又匆匆，结子满枝头。\n门外垂杨岸侧，画桥谁系兰舟。\n悠悠。\n岁月如流。\n叹水覆、杳难收。\n凭画阑，往往抬头举眼，都是春愁。", 
    "rhythmic": "木兰花慢"
  }, 
  {
    "author": "万俟咏", 
    "content": "燕子飞来花在否，微雨退、掩重门。\n正满院梨花雪照人。\n独自个、怯黄昏。\n轻风淡月总消魂。\n罗衣暗惹啼痕。", 
    "rhythmic": "武陵春"
  }, 
  {
    "author": "万俟咏", 
    "content": "千秋万岁君，五帝三王世。\n观风重令节，与民乐盛际。\n蕊宫长春，洞天不老，花艳蝉辉，十里照春珠翠。\n闹罗绮。\n遥望太极，一簇通明里。", 
    "rhythmic": "快活年近拍"
  }, 
  {
    "author": "万俟咏", 
    "content": "正波泛银汉，漏滴铜壶，上元佳致。\n绛烛银灯，若繁星连缀。\n明月逐人，暗尘随马，尽五陵豪贵。\n鬓惹乌云，裙拖湘水，谁家姝丽。\n金阙南边，彩山北面，接地罗绮，沸天歌吹。\n六曲屏开，拥三千珠翠。", 
    "rhythmic": "醉蓬莱"
  }, 
  {
    "author": "万俟咏", 
    "content": "小潇湘。\n正天影倒碧，波面容光。\n水仙朝罢，间列绿盖红幢。\n吹风细雨，荡十顷、清香。\n人在水精中央。\n霜绡雾，襟袂收凉。\n款放轻舟闹红里，有晴蜓点水，交颈鸳鸯。\n翠阴密处，曾觅相并青房。\n晚霞散绮，泛远净、一叶鸣榔。", 
    "rhythmic": "芰荷香"
  }, 
  {
    "author": "万俟咏", 
    "content": "可惜香红。\n又一番骤雨，几阵狂风。\n霎时留不往，便夜来和月，飞过帘栊。\n离愁未了，酒病相仍，便堪此恨中。\n片片随、流水斜阳去，各自西东。\n又还是、九十春光，误双飞蝶，并采游峰。\n人生能几许，细算来何物，得似情浓。", 
    "rhythmic": "别瑶姬慢・忆瑶姬"
  }, 
  {
    "author": "万俟咏", 
    "content": "天如洗。\n金波冷浸冰壶里。\n冰壶里。\n一年得似，此宵能几。\n等闲莫把栏干倚。\n马蹄去便三千里。\n三千里。\n几重云岫，几重烟水。", 
    "rhythmic": "忆秦娥"
  }, 
  {
    "author": "田为", 
    "content": "梦怕愁时断，春从醉里回。\n凄凉怀抱向谁开。\n些子清明时候、被莺催。\n柳外都成絮，栏边半是苔。", 
    "rhythmic": "南柯子・南歌子"
  }, 
  {
    "author": "田为", 
    "content": "团玉梅梢重，香罗芰扇低。\n帘风不动蝶交飞。\n一样绿阴庭院、锁斜晖。\n对月怀歌扇，因风念舞衣。", 
    "rhythmic": "南柯子・南歌子"
  }, 
  {
    "author": "田为", 
    "content": "嫩冰未白，被霜风换却，满院秋色。\n小阁深沈围坐促，初拥红炉宜窄。\n帘密收香，窗明迟夜，砚冷凝新滴。\n无人知道，个中多少岑寂。\n翻念一枕高唐，当年仙梦觉，难寻消息。\n睡起微醒衣袖重，不管腰支犹索。\n旋暖银簧，时添酥字，笋玉寒无力。\n如今肠断，暮云依旧凝碧。", 
    "rhythmic": "念奴娇"
  }, 
  {
    "author": "田为", 
    "content": "小雨分山，断云镂日，丹青难状清晓。\n柳眼窥晴，梅妆迎暖，林外幽禽啼早。\n烟径润如酥，正浓淡遥看堤草。\n望中新景无穷，最是一年春好。\n骄马黄金络脑。\n争探得东君，何处先到。\n万盏飞觞，千金倚玉，不肯轻辜年少。", 
    "rhythmic": "探春・探春慢"
  }, 
  {
    "author": "田为", 
    "content": "雁空浮碧，印晓月，露洗重阳天气。\n望极楼外，淡烟半隔疏林，掩映断桥流水。\n黄金篱畔白衣人，更谁会、渊明深意。\n晚风底。\n落日乱鸿，飞起无际。\n情多对景凄凉，念旧赏，步屐登高迢递。\n兴满东山，共携素手持杯，劝泛玉浆云蕊。\n此时霜鬓欲归心，谩老尽、悲秋情味。", 
    "rhythmic": "惜黄花慢"
  }, 
  {
    "author": "田为", 
    "content": "玉台挂秋月。\n铅素浅，梅花傅香雪。\n冰姿洁。\n金莲衬、小小凌波罗袜。\n雨初歇。\n楼外孤鸿声渐远，远山外、行人音信绝。\n此恨对语犹难，那堪更寄书说。\n教人红销翠减，觉衣宽金缕，都为轻别。\n太情切。\n消魂处、画角黄昏时节。\n声呜咽。", 
    "rhythmic": "江神子慢・江城子慢"
  }, 
  {
    "author": "徐伸", 
    "content": "闷来弹雀，又搅破、一帘花影。\n谩试著春衫，还思纤手，熏彻金炉烬冷。\n动是愁多如何向，但怪得、新来多病。\n想旧日沈腰，而今潘鬓，不堪临镜。\n重省。\n别时泪滴，罗衣犹凝。\n料为我厌厌，日高慵起，长托春酲未醒。", 
    "rhythmic": "转调二郎神・二郎神"
  }, 
  {
    "author": "江汉", 
    "content": "升平无际。\n庆八载相业，君臣鱼水。\n镇抚风，调燮精神，合是圣朝房魏。\n凤山政好，还被画毂朱轮催起。\n按锦辔。\n映玉带金鱼，都人争指。\n丹陛。\n常注意。\n追念裕陵，元佐今无几。\n绣衮香浓，鼎槐风细。\n荣耀满门朱紫。\n四方具瞻师表，尽道一夔足矣。\n运花笔，又管领年年，烘春桃李。", 
    "rhythmic": "喜迁莺"
  }, 
  {
    "author": "田中行", 
    "content": "", 
    "rhythmic": "失调名"
  }, 
  {
    "author": "田中行", 
    "content": "一宵风雨送春归。\n绿暗红稀。\n画楼尽日凭阑意，与谁同拈花枝。\n门外蔷薇开也，枝头梅子酸时。\n玉人应是数归期。\n翠敛愁眉。\n塞鸿不到双鱼远，恨楼前、流水难西。\n新恨欲题红叶，东风满院花飞。", 
    "rhythmic": "风入松"
  }, 
  {
    "author": "赵温之", 
    "content": "琼姿冰体。\n料莹光乍傅，广寒宫里。\n北陆寒深，南园春先，此後万花方起。\n翦霞斗萼，栽芯砌□，天与高致。\n大潇洒，最宜雪宜月，宜亭宜水。\n好是。\n天涯庾岭上，万珠浮动香千里。\n写横斜，鬟插垂袅，占尽秀骨清意。\n醉魂易醒，吟兴信来，佳思无际。\n为传语，向东风，甘使无言桃李。", 
    "rhythmic": "喜迁莺"
  }, 
  {
    "author": "赵温之", 
    "content": "竹外溪边，一枝破寒冲腊。\n莹素肌、玉雕冰刻。\n赋闲标，足馀韵，岂同常格。\n最风流，生来处处尽好，别得造化工力。\n疏影幽香，意思迥然殊绝。\n算不枉、诗人分别。", 
    "rhythmic": "踏青游"
  }, 
  {
    "author": "赵温之", 
    "content": "妖艳相偎，清香交喷。\n花王尤喜来亲迎。\n有如二女事唐虞，群芳休更夸相并。\n小雨资娇，轻风借润。\n天应知我怜孤韵。\n莫惊岁岁有双葩，仪真自古风流郡。", 
    "rhythmic": "踏莎行"
  }, 
  {
    "author": "王庭", 
    "content": "溪风紧。\n溪上官梅整整。\n万木寒痴吹不醒。\n一枝先破冷。\n梦断香云耿耿。\n月淡梨花清影。\n长笛倚楼谁共听。\n调高成绝品。", 
    "rhythmic": "谒金门"
  }, 
  {
    "author": "王庭", 
    "content": "琼海无边银浪卷。\n画戟朱楼，缥缈云间见。\n当日使君曾拥传。\n海霞光里时开宴。\n翠红鳞吹酒面。\n莫谓今朝，人在天涯远。", 
    "rhythmic": "凤栖梧・蝶恋花"
  }, 
  {
    "author": "王庭", 
    "content": "朱门映柳画帘垂。\n门前闻马嘶。\n主人新著绿袍归。\n天恩下玉墀。\n凭翠袖，拈花枝。\n劝教人醉时。", 
    "rhythmic": "醉桃源・阮郎归"
  }, 
  {
    "author": "王庭", 
    "content": "家住天门阊阖外，别来几度花开。\n近传消息到江淮。\n玉京知好在，金阙尚崔嵬。\n流落江南山尽处，雨馀苍翠成堆。\n暂同溪馆醉尊。\n恐随丹诏动，且任玉山颓。", 
    "rhythmic": "临江仙"
  }, 
  {
    "author": "王庭", 
    "content": "问道春来相识否，岭头昨夜开花。\n水村烟坞寄生涯。\n月寒疏影淡，整整复斜斜。\n素面玉妃嫌粉污，晨妆洗尽铅华。\n香肌应只饭胡麻。\n年年如许瘦，知是阿谁家。", 
    "rhythmic": "临江仙"
  }, 
  {
    "author": "王庭", 
    "content": "寂寞久无红袖饮，忽逢浩齿轻讴。\n坐令孤客洗穷愁。\n谁知沅水上，却似洛城游。\n闻道辰溪贤令长，深房别锁明眸。\n多年铅鼎养青虬。\n不应携妓女，骑鹤上扬州。", 
    "rhythmic": "临江仙"
  }, 
  {
    "author": "王庭", 
    "content": "帘外东风吹断梦，卷帘人探春还。\n一枝疏影动檐间。\n鸳鸯□瓦冷，霜月堕栏干。\n闻道寿阳如许好，晨妆洗尽微殷。\n可怜玉骨瘦孱孱。\n谁家长笛□，吹彻玉楼寒。", 
    "rhythmic": "临江仙"
  }, 
  {
    "author": "王庭", 
    "content": "小院桃花，烟锁几重珠箔。\n更深後、海棠睡著。\n东风吹去，落谁家墙角。\n平白地教人，为他情恶。\n花若有情，情应不薄。\n也须悔从前事错。", 
    "rhythmic": "人娇"
  }, 
  {
    "author": "王庭", 
    "content": "梅花发。\n夜寒吹笛千山月。\n千山月。\n此时愁听，龙吟幽噎。\n数枝飞尽南枝雪。\n风光又作年时别。\n年时别。\n江头心绪，乱丝千结。", 
    "rhythmic": "忆秦娥"
  }, 
  {
    "author": "王庭", 
    "content": "少年时节，见皇州灯火，衣冠朝市。\n天汉桥边瞻凤辇，帘幕千家垂地。\n人似神仙，身游佛国，谪堕红尘里。\n如今憔悴，渐无往岁欢味。\n此夜帝里喧传，太平祥瑞，有街头人醉。\n更值端门新又起，楼阙千兵严卫。\n朝野多欢，边庭初静，歌舞方腾沸。\n良宵好景，异时多少遗事。", 
    "rhythmic": "念奴娇"
  }, 
  {
    "author": "王庭", 
    "content": "花外红楼，当时青鬓颜如玉。\n淡烟残烛。\n醉入花间宿。\n白发相逢，犹唱当时曲。\n当时曲。\n断弦难续。\n且尽杯中。", 
    "rhythmic": "点绛唇"
  }, 
  {
    "author": "王庭", 
    "content": "玉漏春迟，铁关金锁星桥夜。\n暗尘随马。\n明月应无价。\n天半朱楼，银汉星光射。\n更深也。\n翠娥如画。\n犹在凉蟾下。", 
    "rhythmic": "点绛唇"
  }, 
  {
    "author": "王庭", 
    "content": "春入西园，数重花外红楼起。\n倚阑金翠。\n人在非烟里。\n风月佳时，蓬岛开平地。\n笙歌沸。\n画桥灯市。\n一夜惊桃李。", 
    "rhythmic": "点绛唇"
  }, 
  {
    "author": "王庭", 
    "content": "一拂退黄衫子，几团嗅芯蜂儿。\n西风吹下月中枝。\n种在寒岩影里。\n人道蜡梅相似，又传菊满东篱。\n饶伊颜色入时宜。\n安得香传九里。", 
    "rhythmic": "西江月"
  }, 
  {
    "author": "王庭", 
    "content": "锦袍绣帽跃金鞍。\n卷旗幡。\n整师还。\n轻骑穷追，湘尾鼓声寒。\n千里尘清高会处，张翠幕，万人看。\n藕丝衫袖捧雕盘。\n玉颓山。\n夜将阑。", 
    "rhythmic": "江城子"
  }, 
  {
    "author": "王庭", 
    "content": "渡头犹唱棹歌声。\n雨初晴。\n月初生。\n忽见飞虹，夭矫挂寒汀。\n两岸小儿齐拍手，今夜里，放人行。\n朱栏画照江亭。\n客来登。\n眼初明。", 
    "rhythmic": "江城子"
  }, 
  {
    "author": "王庭", 
    "content": "夜郎江上看元宵。\n斗回杓。\n雪初消。\n灯火银花，何处是星桥。\n哄得满城春不夜，三妓女，五溪徭。\n此时回首忆行朝。\n太平楼。\n倚层宵。", 
    "rhythmic": "江城子"
  }, 
  {
    "author": "王庭", 
    "content": "天回北斗欲中宵。\n屡移杓。\n客魂消。\n记得皇州，灯火虹成桥。\n异俗西南开万里，冠带尽，百蛮徭。\n卢溪太守未还朝。\n起朱楼。\n接丛宵。", 
    "rhythmic": "江城子"
  }, 
  {
    "author": "王庭", 
    "content": "楼头钟鼓变新声。\n晚霞晴。\n水云生。\n何处归帆，争泊蓼花汀。\n遥望虹桥如画里，鳌背上，著人行。\n夜阑风定见危亭。\n却重登。\n景方明。", 
    "rhythmic": "江城子"
  }, 
  {
    "author": "王庭", 
    "content": "月落灯残人散後。\n忽到尊前，但觉眉儿皱。\n数日不来如许瘦。\n裙腰减尽君知否。\n公子风流应自有。\n占断春光，肯落谁人手。\n已是许多时做就。\n重教舞彻双罗袖。", 
    "rhythmic": "蝶恋花"
  }, 
  {
    "author": "王庭", 
    "content": "罨画楼中人已醉。\n别院微闻，笑语帘垂地。\n催唤倾城香雾起。\n翠帷双卷春风里。\n妆样尖新歌妙丽。\n满酌金尊，不信人憔悴。\n饥客眼寒谁管你。\n主人见惯浑闲事。", 
    "rhythmic": "蝶恋花"
  }, 
  {
    "author": "王庭", 
    "content": "桂树新生都几许。\n兄弟骑龙，双入蟾宫去。\n一日两枝同折处。\n娥拍手都分与。\n杨柳江头春色暮。\n白马青衫，两郡文章主。\n只恐远方难久住。\n高宗梦觉思霖雨。", 
    "rhythmic": "蝶恋花"
  }, 
  {
    "author": "王庭", 
    "content": "颓玉成山，倾江作酒，醉来莫问升沈。\n少年狂怪，应笑老婆心。\n也会东涂西抹，行穿过、柳陌花阴。\n诚何用，腰龟左顾，犹待铸黄金。\n如今。\n回首处，青楼缥缈，朱箔重深。\n叹江海飘零，离恨难禁。\n好在铜梁玉垒，将军骑、他日重临。\n归来看，文君未老，相对抚鸣琴。", 
    "rhythmic": "满庭芳"
  }, 
  {
    "author": "王庭", 
    "content": "宿雨初收，晚风微度，万家帘卷青烟。\n暗尘随马，人物似神仙。\n试问天公借月，天须放、明月教圆。\n应移下，广寒宫殿，灯火接星躔。\n卢川。\n元古郡，当时太守，宾从俱贤。\n到如今井邑，歌吹喧阗。\n花下红妆卖酒，时相遇、曲水桥边。\n谁知道，山城父老，重见中兴年。", 
    "rhythmic": "满庭芳"
  }, 
  {
    "author": "王庭", 
    "content": "东阁官梅，玉栏朱槛，未如山馆疏篱。\n水边竹外，斜出两三枝。\n最好西湖月下，林处士、著意吟时。\n何须说，扬州旧日，何逊更能诗。\n谁知。\n深雪里，玉妃粲粲，初下瑶池。\n笑人间春色，只在桃蹊。\n紫燕黄鹂解语，来时但、青实离离。\n争知道，调羹附鼎，终得近丹墀。", 
    "rhythmic": "满庭芳"
  }, 
  {
    "author": "王庭", 
    "content": "兰亭丝竹。\n高会群贤，其人如玉。\n曲水流觞，灯前细雨，檐花蔌蔌。\n舞雩初试春衣，听咏歌、童子五六。\n泽畔行吟，沙汀拾翠，满江新绿。", 
    "rhythmic": "柳梢青"
  }, 
  {
    "author": "王庭", 
    "content": "武陵西上沅陵渡。\n扁舟忘了来时路。\n花外有人烟。\n相逢疑是仙。\n清尊留夜语。\n醉倒知何处。\n归去客心惊。\n金鸡嘲哳鸣。", 
    "rhythmic": "菩萨蛮"
  }, 
  {
    "author": "王庭", 
    "content": "薄薄春衫簇绮霞。\n画檐晨起见栖鸦。\n宿妆仍拾落梅花。\n回首高楼闻笑语，倚栏红袖卷轻纱。\n玉肌微减旧时些。", 
    "rhythmic": "浣溪沙"
  }, 
  {
    "author": "王庭", 
    "content": "九里香风动地来。\n寻香空绕百千回。\n错惊秋色上崔嵬。\n谁识芗林三昧手，能令花落又花开。\n返魂元学岭头梅。", 
    "rhythmic": "浣溪沙"
  }, 
  {
    "author": "王庭", 
    "content": "城东楼阁连云起。\n冠绝辰州市。\n莲灯初发万枝红。\n也似江南风景、半天中。\n花衢柳陌年时静。\n划地今年盛。\n棚前箫鼓闹如雷。\n添个辰溪女子、舞三台。", 
    "rhythmic": "虞美人"
  }, 
  {
    "author": "王庭", 
    "content": "催花一霎清明雨。\n留得东风且住。\n两岸柳汀烟坞。\n未放行人去。\n人如双鹄云间举。\n明夜扁舟何处。\n只向武陵南渡。\n便是长安路。", 
    "rhythmic": "桃源忆故人"
  }, 
  {
    "author": "王庭", 
    "content": "红尘紫阳春来早。\n晚市烟光好。\n灯发万枝莲，华月光中，天净开蓬岛。\n老人旧日曾年少。\n年少还须老。\n今夕在天涯，烛影星桥，也似长安道。", 
    "rhythmic": "醉花阴"
  }, 
  {
    "author": "王庭", 
    "content": "玉妃谪堕烟村远。\n犹似瑶池见。\n缺月挂寒梢，时有幽香，飞到朱帘畔。\n春风岭上淮南岸。\n曾为谁魂断。\n依旧瘦，天若有情，天也应须管。", 
    "rhythmic": "醉花阴"
  }, 
  {
    "author": "王庭", 
    "content": "月娥昨夜江头过。\n把素衫揉破。\n冷逐晓云归，留与东风，吹作千千朵。\n云残香瘦春犹可。\n玉笛愁无那。\n倚著画楼人，且莫教他，吹动些儿个。", 
    "rhythmic": "醉花阴"
  }, 
  {
    "author": "王庭", 
    "content": "琼楼玉宇。\n满人寰似、海边洲渚。\n蓬莱又还水浅，鲸涛静见，银宫如许。\n紫极鸣筲声断，望霓舟何处。\n待夜深、重倚层霄，认得瑶池广寒路。\n郢中旧曲谁能度。\n恨歌声、响入青云去。\n西湖近时绝唱，总不道、月梅盐絮。\n暗想当年宾从，毫端有惊人句。\n谩说枚叟邹生，共作梁园赋。", 
    "rhythmic": "雨霖铃"
  }, 
  {
    "author": "王庭", 
    "content": "云静天高，山明水阔。\n一年待个中秋月。\n十分魄少一分圆，今宵已觉蟾光别。\n且尽金尊，遥瞻玉阙。\n更深江水沙如雪。\n来宵风雨不相关，重须买酒追佳节。", 
    "rhythmic": "鹊桥仙"
  }, 
  {
    "author": "王庭", 
    "content": "飞雪满貂裘，马蹄轻骤。\n笔下文章焕星斗。\n凌云才调，尽是夺标高手。\n况闻场屋里，知名久。\n金榜篆云，银鞍披绣。\n归去天香满衣袖。\n莫辞今夕，且尽一尊芳酒。\n为君歌一曲，为君寿。", 
    "rhythmic": "感皇恩"
  }, 
  {
    "author": "王庭", 
    "content": "羸马怯征鞍，欲骤。\n昨夜文星动南斗。\n广寒宫近，欲上烟霄携手。\n素娥不奈冷，凄凉久。\n知是谪仙，肝肠锦绣。\n天半清风动襟袖。\n而今西笑，且饮新丰美酒。\n悠然还独酌，谁为寿。", 
    "rhythmic": "感皇恩"
  }, 
  {
    "author": "王庭", 
    "content": "一叶下西风，寒生南浦。\n椎鼓鸣桡送君去。\n长亭把酒，却倩阿谁留住。\n尊前人似玉，能留否。\n醉中暂听，离歌几许。\n听不能终泪如雨。\n无情江水，断送扁舟何处。\n归时烟浪卷，朱帘暮。", 
    "rhythmic": "感皇恩"
  }, 
  {
    "author": "王庭", 
    "content": "画鼓轰天。\n暗尘随宝马，人似神仙。\n天恁不教昼短，明月长圆。\n天应未知道，天天。\n须肯放、三夜如年。\n流酥拥上香。\n为个甚、晚妆特地鲜妍。\n花下清阴乍合，曲水桥边。", 
    "rhythmic": "寰海清"
  }, 
  {
    "author": "王庭", 
    "content": "翠袖卷轻纱。\n玉腕慵遮。\n蕊珠宫殿倚彤霞。\n不愤江南梅信早，争下香车。\n月露洗凝华。\n艳压群葩。\n暗传春信到天涯。\n试问东风谁第一，先到人家。", 
    "rhythmic": "浪淘沙"
  }, 
  {
    "author": "王庭", 
    "content": "宴罢莫匆匆，聊驻玉鞍金勒。\n闻道建溪新焙，尽龙蟠苍璧。\n黄金碾入碧花瓯，瓯翻素涛色。\n今夜酒醒归去，觉风生两腋。", 
    "rhythmic": "好事近"
  }, 
  {
    "author": "王庭", 
    "content": "湘江停瑟。\n洛川回雪。\n是耶非、相逢飘瞥。\n云鬓风裳，照心事、娟娟山月。\n翦烟花、带萝同结。\n留环盟切。\n贻珠情彻。\n解携时、玉声愁绝。\n罗袜尘生，早波面、春痕欲灭。\n送人行、水声凄咽。", 
    "rhythmic": "解佩令"
  }, 
  {
    "author": "薛式", 
    "content": "一是金丹总数，河图象出真机。\n谁知罔象尽玄微。\n大道从兹孕起。\n斗柄璇玑正位，阴中却抱阳辉。\n子母著绯衣。\n此是乾坤真理。", 
    "rhythmic": "西江月"
  }, 
  {
    "author": "薛式", 
    "content": "偃月炉中金鼎，三台两曜行神。\n尊卑简易汞中真。\n握固休推心肾。\n白虎长存坎户，青龙却与南邻。\n阴魂阳魄似窗尘。\n大意不离玄牝。", 
    "rhythmic": "西江月"
  }, 
  {
    "author": "薛式", 
    "content": "天上三清真境，三皇五帝规模。\n瞿昙老氏仲尼徒。\n经史深藏妙素。\n间有真人出世，来明赤子玄珠。\n蟾光终日耀昏衢。\n满目黄芽显露。", 
    "rhythmic": "西江月"
  }, 
  {
    "author": "薛式", 
    "content": "内有五行相制，包含一粒红铅。\n相生相杀自天然。\n此药殊无贵贱。\n会向我家园里，栽培一亩天田。\n中男小女共相连。\n种得黄芽满院。", 
    "rhythmic": "西江月"
  }, 
  {
    "author": "薛式", 
    "content": "凿破玄元三五，拨开造化圭璋。\n希夷妙旨在中央。\n咫尺无名罔象。\n片饷工夫便得，教君地久天长。\n蓬莱仙岛是吾乡。\n怎不留心信向。", 
    "rhythmic": "西江月"
  }, 
  {
    "author": "薛式", 
    "content": "竹破须还竹补，人衰须假铅全。\n思量只是眼睛前。\n自是时人不见。\n日月相交离坎，龙蛇产在先天。\n长生妙药在家园。\n一饷工夫便现。", 
    "rhythmic": "西江月"
  }, 
  {
    "author": "薛式", 
    "content": "此道至灵至圣，无令泄漏轻为。\n全凭德行两相宜。\n言语须防避忌。\n要籍五行生旺，须明阳盛阴衰。\n三人同志谨防危。\n进火工夫仔细。", 
    "rhythmic": "西江月"
  }, 
  {
    "author": "薛式", 
    "content": "炼就光明莹玉，回来却入黄泉。\n升腾须假至三年。\n携养殷勤眷恋。\n九九才终变化，神功岂假言宣。\n分明顷刻做神仙。\n永驾鸾车凤辇。", 
    "rhythmic": "西江月"
  }, 
  {
    "author": "薛式", 
    "content": "一气初回遇朔，鼎中神水温温。\n刚柔相会气均匀。\n妙在无过浑沌。\n八卦循回循绕，推排九窍追奔。\n东西沈静合朝昏。\n莫与常人议论。", 
    "rhythmic": "西江月"
  }, 
  {
    "author": "陈克", 
    "content": "枕帐依依残梦，斋房忽忽馀酲。\n薄衣团扇绕阶行。\n曲阑幽树，看得绿成阴。\n檐雨为谁凝咽，林花似我飘零。\n微吟休作断肠声。\n流莺百啭，解道此时情。", 
    "rhythmic": "临江仙"
  }, 
  {
    "author": "陈克", 
    "content": "四海十年兵不解，胡尘直到江城。\n岁华销尽客心惊。\n疏髯浑似雪，衰涕欲生冰。\n送老齑盐何处是，我缘应在吴兴。\n故人相望若为情。\n别愁深夜雨，孤影小窗灯。", 
    "rhythmic": "临江仙"
  }, 
  {
    "author": "陈克", 
    "content": "宝瑟尘生郎去後。\n绿窗闲却春风手。\n浅色宫罗新染就。\n晴时後。\n裁缝细意花枝斗。\n象尺熏炉移永昼。\n粉涩蔷薇透。\n晚景看来浑似旧。\n沈吟久。\n个侬争得知人瘦。", 
    "rhythmic": "渔家傲"
  }, 
  {
    "author": "陈克", 
    "content": "浅画香膏拂紫绵。\n牡丹花重翠云偏。\n手梅子并郎肩。\n病起心情终是怯，困来模样不禁怜。\n旋移针线小窗前。", 
    "rhythmic": "浣溪沙"
  }, 
  {
    "author": "陈克", 
    "content": "香雾空堕彩蟾。\n倾城催映出重帘。\n□□银烛夜厌厌。\n何物与侬供醉眼，半黄梅子带红盐。\n粉融香润玉纤纤。", 
    "rhythmic": "浣溪沙"
  }, 
  {
    "author": "陈克", 
    "content": "淡墨花枝掩薄罗。\n嫩蓝裙子湘波。\n水晶新样碾风荷。\n问著似羞还似恶，恼来成笑不成歌。\n芙蓉帐里奈君何。", 
    "rhythmic": "浣溪沙"
  }, 
  {
    "author": "陈克", 
    "content": "短烛荧荧照碧窗。\n重重帘幕护梨霜。\n幽欢不怕夜偏长。\n罗袜钿钗红粉醉，曲屏深幔绿橙香。\n征鸿离远断人肠。", 
    "rhythmic": "浣溪沙"
  }, 
  {
    "author": "陈克", 
    "content": "小院春来百草青。\n拂墙桃李已飘零。\n绝知春意总无凭。\n卢女嫁时终薄命，徐娘身老谩多情。\n洗香吹粉转娉婷。", 
    "rhythmic": "浣溪沙"
  }, 
  {
    "author": "陈克", 
    "content": "窗纸幽幽不肯明。\n寒更忍作断肠声。\n背人残烛却多情。\n合下心期唯有梦，如今魂梦也无凭。\n几行闲泪莫纵横。", 
    "rhythmic": "浣溪沙"
  }, 
  {
    "author": "陈克", 
    "content": "慢梳头浅画眉。\n乱莺残梦起多时。\n不道小庭花露湿，翦酴。\n帘额好风低燕子，窗油晴日打蜂儿。\n翠袖粉笺闲弄笔，写新诗。", 
    "rhythmic": "摊破浣溪沙・山花子"
  }, 
  {
    "author": "陈克", 
    "content": "花满院。\n飞去飞来双燕。\n红雨入帘寒不卷。\n晓屏山六扇。\n翠袖玉笙凄断。\n脉脉两娥愁浅。\n消息不知郎近远。\n一春长梦见。", 
    "rhythmic": "谒金门"
  }, 
  {
    "author": "陈克", 
    "content": "柳丝碧。\n柳下人家寒食。\n莺语匆匆花寂寂。\n玉阶春藓湿。\n闲凭薰笼无力。\n心事有谁知得。\n檀炷绕窗灯背壁。\n画檐残雨滴。", 
    "rhythmic": "谒金门"
  }, 
  {
    "author": "陈克", 
    "content": "深院静。\n尘暗曲房凄冷。\n黄叶满阶风不定。\n无端吹酒醒。\n露湿小园幽径。\n悄悄啼姑相应。\n半被馀熏残烛影。\n夜长人独冷。", 
    "rhythmic": "谒金门"
  }, 
  {
    "author": "陈克", 
    "content": "春漏促。\n谁见两人心曲。\n罨画屏风银蜡烛。\n泪珠红蔌蔌。\n懊恼欢娱不足。\n只许梦中相逐。\n今夜月明何处宿。\n画桥春水绿。", 
    "rhythmic": "谒金门"
  }, 
  {
    "author": "陈克", 
    "content": "春草碧。\n忆著去年寒食。\n白红裙香□□，折花闹调客。\n好在江南江北。\n燕子不传消息。\n醉眼腾腾羞面赤。\n断肠侬记得。", 
    "rhythmic": "谒金门"
  }, 
  {
    "author": "陈克", 
    "content": "罗帐薄。\n缥缈绮疏飞阁。\n红地团花金解络。\n香囊垂四角。\n尽日春风帘幕。\n谁见绿屏纤弱。\n云压枕函钗自落。\n无端春梦恶。", 
    "rhythmic": "谒金门"
  }, 
  {
    "author": "陈克", 
    "content": "愁脉脉。\n目断江南江北。\n烟树重重芳信隔。\n小楼山几尺。\n细草孤云斜日。\n一向弄晴天色。\n帘外落花飞不得。\n东风无气力。", 
    "rhythmic": "谒金门"
  }, 
  {
    "author": "陈克", 
    "content": "春寂寂。\n绿暗溪南溪北。\n溪水沈沈天一色。\n鸟飞春树黑。\n肠断小楼吹笛，醉里看朱成碧。\n愁满眼前遮不得。\n可怜双鬓白。", 
    "rhythmic": "谒金门"
  }, 
  {
    "author": "陈克", 
    "content": "踏车不用青裙女。\n日夜歌声苦。\n风流墨绶强跻攀。\n唤起潜蛟飞舞、破天悭。\n公庭休更重门掩。\n细听催诗点。\n一尊已咏北窗风。\n卧看雪儿纤手、剥莲蓬。", 
    "rhythmic": "虞美人"
  }, 
  {
    "author": "陈克", 
    "content": "小山戢戢盆池浅。\n芳树阴阴转。\n红阑干上刺蔷薇。\n蝴蝶飞来飞去、两三枝。\n绣裙斜立腰肢困。\n翠黛萦新恨。\n风流踪迹使人猜。\n过了斗鸡时节、合归来。", 
    "rhythmic": "虞美人"
  }, 
  {
    "author": "陈克", 
    "content": "绿阴满院帘垂地。\n落絮萦香砌。\n池光不定药栏低。\n闲并一双、没人时。\n旧欢黯黯成幽梦。\n帐卷金泥重。\n日虹斜处暗尘飞。\n脉脉小窗孤枕、镜花移。", 
    "rhythmic": "虞美人"
  }, 
  {
    "author": "陈克", 
    "content": "柳条闲庭院。\n锦波绣浪春风转。\n红日上阑干。\n晚来花更寒。\n绿檀金隐起。\n翠被香烟里。\n幽恨有谁知。\n空梁落燕泥。", 
    "rhythmic": "菩萨蛮"
  }, 
  {
    "author": "陈克", 
    "content": "赤阑桥尽香街直。\n笼街细柳娇无力。\n金碧上青空。\n花晴帘影红。\n黄衫飞白马。\n日日青楼下。\n醉眼不逢人。\n午香吹暗尘。", 
    "rhythmic": "菩萨蛮"
  }, 
  {
    "author": "陈克", 
    "content": "池塘淡淡浮。\n杏花吹尽垂杨碧。\n天气度清明。\n小园新雨晴。\n绿窗描绣罢。\n笑语酴下。\n围坐赌青梅。\n困从双脸来。", 
    "rhythmic": "菩萨蛮"
  }, 
  {
    "author": "陈克", 
    "content": "绿芜墙绕青苔院。\n中庭日淡芭蕉卷。\n蝴蝶上阶飞。\n烘帘自在垂。\n玉钩双语燕。\n宝杨花转。\n几处簸钱声。\n绿窗春睡轻。", 
    "rhythmic": "菩萨蛮"
  }, 
  {
    "author": "陈克", 
    "content": "柳条到地莺声滑。\n鸳鸯睡稳清沟阔。\n九曲转朱阑。\n花深人对闲。\n日长刀尺罢。\n试屐樱桃下。\n髻玉钗风。\n云轻线脚红。", 
    "rhythmic": "菩萨蛮"
  }, 
  {
    "author": "陈克", 
    "content": "绿阴寂寂樱桃下。\n盆池劣照蔷薇架。\n帘影假山前。\n映阶红叶翻。\n芭蕉笼碧砌。\n子中庭睡。\n香径没人来。\n拂墙花又开。", 
    "rhythmic": "菩萨蛮"
  }, 
  {
    "author": "陈克", 
    "content": "曲陌春风，谁家姊妹同墙看。\n映花烘暖。\n困入茸茸眼。\n细马轻衫，倚醉偷回面。\n垂杨转。\n坠鞭挥扇。\n白地肝肠断。", 
    "rhythmic": "点绛唇"
  }, 
  {
    "author": "陈克", 
    "content": "寻遍石亭春，黯黯暮山明灭。\n竹外小溪深处，倚一枝寒月。\n淡云疏雨苦无情，得折便须折。\n醉帽凤鬟归去，有馀香愁绝。", 
    "rhythmic": "好事近"
  }, 
  {
    "author": "陈克", 
    "content": "柏舟高躅。\n晚岁宜遐福。\n门户壮，疏汤沐。\n青袍围白发。\n端锦缥犀轴。\n仙桂长，交柯却映蟠桃熟。\n缥缈长江曲。\n入破□箫逐。\n香雾满，飞华屋。\n玉钩凉月挂，冰麝芙蓉馥。\n千万寿，酒中倒卧南山绿。", 
    "rhythmic": "千秋岁"
  }, 
  {
    "author": "陈克", 
    "content": "禁馀寒酒半醒。\n蒲萄力软被愁侵。\n鲤鱼不寄江南信，绿尽菖蒲春水深。\n疑梦断，怆离襟。\n重帘复幕静。\n赤阑干外梨花雨，还是去年寒食心。", 
    "rhythmic": "鹧鸪天"
  }, 
  {
    "author": "陈克", 
    "content": "芳树阴阴脱晚红。\n馀香不断玉钗风。\n簿情夫婿花相似，一片西飞一片东。\n金翡翠，绣芙蓉。\n从教纤媚笑床空。\n揉蓝衫子休无赖，只与离人结短封。", 
    "rhythmic": "鹧鸪天"
  }, 
  {
    "author": "陈克", 
    "content": "小市桥弯更向东。\n便门长记旧相逢。\n踏青会散秋千下，鬓影衣香怯晚风。\n悲往事，向孤鸿。\n断肠肠断旧情浓。\n梨花院落黄茅店，绣被春寒此夜同。", 
    "rhythmic": "鹧鸪天"
  }, 
  {
    "author": "陈克", 
    "content": "粉墙丹柱柳丝中。\n帘箔轻明花影重。\n午醉醒来一面风。", 
    "rhythmic": "豆叶黄・忆王孙"
  }, 
  {
    "author": "陈克", 
    "content": "树头初日鹁鸠鸣。\n野店山桥新雨晴。\n短褐无泥竹杖轻。", 
    "rhythmic": "豆叶黄・忆王孙"
  }, 
  {
    "author": "陈克", 
    "content": "秋千人散小庭空。\n麝冷灯昏愁杀侬。\n独有闲阶两袖风。", 
    "rhythmic": "豆叶黄・忆王孙"
  }, 
  {
    "author": "陈克", 
    "content": "柳外东风不满旗。\n青裾白面出疏篱。\n来打鼓侬吹笛，催送儿郎踏浪飞。\n倾两耳，斗双螭。\n家家春酒泻尖泥。\n侬今已是沧浪客，莫向尊前唱教池。", 
    "rhythmic": "鹧鸪天"
  }, 
  {
    "author": "陈克", 
    "content": "罨画溪头春水生。\n铜官山外夕阳明。\n暖风无力小舟横。\n万事悠悠生处熟，三杯兀兀醉时醒。\n杏花杨柳更多情。", 
    "rhythmic": "浣溪沙"
  }, 
  {
    "author": "陈克", 
    "content": "桥北桥南新雨晴。\n柳边花底暮寒轻。\n万家灯火照溪明。\n凫舄差池官事了，木山彩错市人惊。\n街头酒贱唱歌声。", 
    "rhythmic": "浣溪沙"
  }, 
  {
    "author": "陈克", 
    "content": "阆风玄圃。\n阳羡溪头山好处。\n郁郁葱葱。\n胜日尊笑语中。\n十分芳酒。\n鹤发初生千万寿。\n乐事年年。\n弟劝兄酬阿母前。", 
    "rhythmic": "减字木兰花"
  }, 
  {
    "author": "陈克", 
    "content": "老屋风悲脱叶，枯城月破浮烟。\n谁人惨惨把忧端。\n蛮歌犯星起，重觉在天边。\n秋色巧摧愁鬓，夜寒偏著诗肩。\n不知桂影为谁圆。\n何须照床里，终是一人眠。", 
    "rhythmic": "临江仙"
  }, 
  {
    "author": "陈克", 
    "content": "枕边清血。\n梦好离肠切。\n笑倚柳条同挽结。\n满眼河桥烟月。\n莺啼新晓珑。\n罗窗寂寞春空。\n只许梦魂相近，此生枉是相逢。", 
    "rhythmic": "清平乐"
  }, 
  {
    "author": "陈克", 
    "content": "白苎吴侬红颊儿。\n行歌半是使君诗。\n山茶处处春犹浅，灯市人人夜不归。\n拚剧饮，莫相违。\n皇恩往往下丹墀。\n挥毫却对莲花炬，忆著苹洲秉烛时。", 
    "rhythmic": "鹧鸪天"
  }, 
  {
    "author": "陈克", 
    "content": "午夜添红蜡，分曹立翠娥。\n觥筹寂寂断经过。\n谁料绮丛香里、是银河。\n老去空髯戟，愁来奈脸波。\n一杯如此断肠何。\n枉杀两人心事、只闻歌。", 
    "rhythmic": "南歌子"
  }, 
  {
    "author": "陈克", 
    "content": "献鲤荣今日，凭熊瑞此邦。\n年年寿酒乐城隍。\n共道使君椿树、似甘棠。\n歌舞重城晓，从容燕席凉。\n不须苏合与都梁。\n风外荷花无数、是炉香。", 
    "rhythmic": "南歌子"
  }, 
  {
    "author": "陈克", 
    "content": "北固烟中寺，西津雨後山。\n看公英气两眉间。\n如在林霏、江月袭人寒。\n展翼声名久，占熊福艾全。\n风流不是地行仙。\n好去鞭笞鸾凤、紫微天。", 
    "rhythmic": "南歌子"
  }, 
  {
    "author": "陈克", 
    "content": "云里千山暖，溪头八月凉。\n华簪霭霭待萱堂。\n羡子怀中双橘、半青黄。\n老去齐眉案，闲来坦腹床。\n相如何日从长杨。\n惭愧年年高会、索槟榔。", 
    "rhythmic": "南歌子"
  }, 
  {
    "author": "陈克", 
    "content": "胜日萱庭小，西风橘柚长。\n天怜扇枕彩衣郎。\n乞与淡云纤月、十分凉。\n潋滟三危雾，氤氲百濯香。\n年来椿树更苍苍。\n不用蓝桥辛苦、捣玄霜。", 
    "rhythmic": "南歌子"
  }, 
  {
    "author": "陈克", 
    "content": "画幛经梅润，罗衣尚麦寒。\n古苔苍石绿句栏。\n帘外映花新竹、两三竿。\n蠢蠢吴蚕卧，娉娉楚女闲。\n红阴角子共尝酸。\n肠断个侬憨态、小眉弯。", 
    "rhythmic": "南歌子"
  }, 
  {
    "author": "陈克", 
    "content": "看月凭肩枨，娇春枕臂眠。\n不尽花絮夜来寒。\n帐底浓香残梦、更缠绵。\n起晚笼莺怪，妆迟绣伴牵。\n声声催唤药栏边。\n整髻收裙无力、上秋千。", 
    "rhythmic": "南歌子"
  }, 
  {
    "author": "陈克", 
    "content": "越罗巧画春山叠。\n个里融香雪。\n满身空翠不胜寒。\n恰似那回偷印、小眉山。\n青骢油壁西陵下。\n仿佛当时话。\n而今眼底是高唐。\n拂拂淡云疏雨、断人肠。", 
    "rhythmic": "虞美人"
  }, 
  {
    "author": "朱敦复", 
    "content": "尚志服事跛神仙。\n辛勤了、万千般。\n一朝身死入黄泉。\n至诚地、哭皇天。\n旁人苦苦叩玄言。\n不免得、告诸贤。", 
    "rhythmic": "双燕儿"
  }, 
  {
    "author": "朱敦儒", 
    "content": "肩拍洪崖，手携子晋，梦里暂辞尘宇。\n高步层霄，俯人间如许。\n算蜗战、多少功名，问蚁聚、几回今古。\n度银潢、展尽参旗，桂花澹，月飞去。\n天风紧，玉楼斜，舞万女霓袖，光摇金缕。\n明廷宴阕，倚青冥回顾。", 
    "rhythmic": "聒龙谣"
  }, 
  {
    "author": "朱敦儒", 
    "content": "凭月携箫，溯空秉羽，梦踏绛霄仙去。\n花冷街榆，悄中天风露。\n并真官、蕊佩芬芳，望帝所、紫云容与。\n享钧天、九奏传觞，听龙啸，看莺舞。\n惊尘世，悔平生，叹万感千恨，谁怜深素。\n群仙念我，好人间难住。", 
    "rhythmic": "聒龙谣"
  }, 
  {
    "author": "朱敦儒", 
    "content": "故国当年得意，射麋上苑，走马长楸。\n对匆匆佳气，赤县神州。\n好景何曾虚过，胜友是处相留。\n向伊川雪夜，洛浦花朝，占断狂游。\n胡尘卷地，南走炎荒，曳裾强学应刘。\n空漫说、螭蟠龙卧，谁取封侯。", 
    "rhythmic": "雨中花・夜行船"
  }, 
  {
    "author": "朱敦儒", 
    "content": "当年五陵下，结客占春游。\n红缨翠带，谈笑跋马水西头。\n落日经过桃叶，不管插花归去，小袖挽人留。\n换酒春壶碧，脱帽醉青楼。\n楚云惊，陇水散，两漂流。\n如今憔悴，天涯何处可消忧。\n长揖飞鸿旧月。\n不知今夕烟水，都照几人愁。\n有泪看芳草，无路认西州。", 
    "rhythmic": "水调歌头"
  }, 
  {
    "author": "朱敦儒", 
    "content": "白日去如箭，达者惜分阴。\n问君何苦，长抱冰炭利名心。\n冀望封侯一品，侥升仙三岛，不死解烧金。\n听取百年曲，三叹有遗音。\n会良朋，逢美景，井频斟。\n昔人已矣，松下泉底不如今。\n幸遇重阳佳节，高处红萸黄菊，好把醉乡寻。\n澹澹飞鸿没，千古共销魂。", 
    "rhythmic": "水调歌头"
  }, 
  {
    "author": "朱敦儒", 
    "content": "偏赏中秋月，从古到如今。\n金风玉露相间，别做一般清。\n是处帘栊争卷，谁家管弦不动，乐世足欢情。\n莫指关山路，空使翠蛾颦。\n水精盘，鲈鱼脍，点新橙。\n鹅黄酒暖，纤手传杯任频斟。\n须惜晓参横後，直到来年今夕，十二数亏盈。\n未必来年看，得似此回明。", 
    "rhythmic": "水调歌头"
  }, 
  {
    "author": "朱敦儒", 
    "content": "平生看明月，西北有高楼。\n如今羁旅，常叹茅屋暗悲秋。\n闻说吴淞江上，有个垂虹亭好，结友漾轻舟。\n记得蓬莱路，端是旧曾游。\n趁黄鹄，湖影乱，海光浮。\n绝尘胜处，合是不数白苹洲。\n何物陶朱张翰，劝汝橙齑鲈脍，交错献还酬。\n寄语梅仙道，来岁肯同不。", 
    "rhythmic": "水调歌头"
  }, 
  {
    "author": "朱敦儒", 
    "content": "天宇著垂象，日月共回旋。\n因何明月，偏被指点古来传。\n浪语修成七宝，漫说霓裳九奏，阿姊最婵娟。\n愤激书青奏，伏愿听臣言。\n诏六丁，驱狡兔，屏痴蟾。\n移根老桂，种在历历白榆边。\n深锁广寒宫殿，不许娥歌舞，按次守星躔。\n永使无亏缺，长对日团圆。", 
    "rhythmic": "水调歌头"
  }, 
  {
    "author": "朱敦儒", 
    "content": "中秋一轮月，只和旧青冥。\n都缘人意，须道今夕别般明。\n是处登临开宴，争看吴歌楚舞，沈醉倒金尊。\n各自心中事，悲乐几般情。\n烛摧花，鹤警露，忽三更。\n舞茵未卷，玉绳低转便西倾。\n认取眼前流景，试看月归何处，因甚有亏盈。\n我自阖门睡，高枕笑浮生。", 
    "rhythmic": "水调歌头"
  }, 
  {
    "author": "朱敦儒", 
    "content": "春寒未定。\n是欲近清明，雨斜风横。\n深闭朱门，尽日柳摇金井。\n年光自趁飞花紧。\n奈幽人、雪添双鬓。\n谢山携妓，黄垆贳酒，旧愁慵整。\n念壮节、漂零未稳。\n负九江风笛，五湖烟艇。\n起舞悲歌，泪眼自看清影。\n新莺又向愁时听。\n把人间、如梦深省。\n旧溪鹤在，寻云弄水，是事休问。", 
    "rhythmic": "桂枝香"
  }, 
  {
    "author": "朱敦儒", 
    "content": "放船千里凌波去。\n略为吴山留顾。\n云屯水府，涛随神女，九江东注。\n北客翩然，壮心偏感，年华将暮。\n念伊嵩旧隐，巢由故友，南柯梦、遽如许。\n回首妖氛未扫，问人间、英雄何处。\n奇谋报国，可怜无用，尘昏白羽。\n铁锁横江，锦帆冲浪，孙郎良苦。\n但求敲桂棹，悲吟梁父，泪流如雨。", 
    "rhythmic": "水龙吟"
  }, 
  {
    "author": "朱敦儒", 
    "content": "晓来极目同云，暧空降雪花零乱。\n平生尘想，老来俗状，都齐惊散。\n玉凤凌霄，素虬横海，一杯相劝。\n任霓裳学舞，梅妆作面，终不似、天裁翦。\n正是年华美满。\n斗迎春、巧飞钗燕。\n冲寒醉眼，倚空长揖，群仙笑粲。\n说道瑶池，有人来报，西真开宴。\n便争回蕊佩，高驰羽驾，卷东风转。", 
    "rhythmic": "水龙吟"
  }, 
  {
    "author": "朱敦儒", 
    "content": "见梅惊笑，问经年何处，收香藏白。\n似语如愁，却问我、何苦红尘久客。\n观里栽桃，仙家种杏，到处成疏隔。\n千林无伴，澹然独傲霜雪。\n且与管领春回，孤标争肯接、雄蜂雌蝶。\n岂是无情，知受了、多少凄凉风月。\n寄驿人遥，和羹心在，忍使芳尘歇。\n东风寂寞，可怜谁为攀折。", 
    "rhythmic": "念奴娇"
  }, 
  {
    "author": "朱敦儒", 
    "content": "插天翠柳，被何人，推上一轮明月。\n照我藤床凉似水，飞入瑶台琼阙。\n雾冷笙箫，风轻环佩，玉锁无人掣。\n闲云收尽，海光天影相接。\n谁信有药长生，素娥新炼就、飞霜凝雪。\n打碎珊瑚，争似看、仙桂扶疏横绝。\n洗尽凡心，满身清露，冷浸萧萧发。\n明朝尘世，记取休向人说。", 
    "rhythmic": "念奴娇"
  }, 
  {
    "author": "朱敦儒", 
    "content": "晚凉可爱，是黄昏人静，风生苹叶。\n谁作秋声穿细柳，初听寒蝉凄切。\n旋采芙蓉，重熏沈水，暗里香交彻。\n拂开冰簟，小床独卧明月。\n老来应免多情，还因风景好，愁肠重结。\n可惜良宵人不见，角枕兰衾虚设。\n宛转无眠，起来闲步，露草时明灭。\n银河西去，画楼残角呜咽。", 
    "rhythmic": "念奴娇"
  }, 
  {
    "author": "朱敦儒", 
    "content": "老来可喜，是历遍人间，谙知物外。\n看透虚空，将恨海愁山，一时碎。\n免被花迷，不为酒困，到处惺惺地。\n饱来觅睡，睡起逢场作戏。\n休说古往今来，乃翁心里，没许多般事。\n也不蕲仙不佞佛，不学栖栖孔子。\n懒共贤争，从教他笑，如此只如此。\n杂剧打了，戏衫脱与呆底。", 
    "rhythmic": "念奴娇"
  }, 
  {
    "author": "朱敦儒", 
    "content": "素秋天气，是登山临水，昔人悲处。\n我遇清时无个事，好约莺迁鸿翥。\n旋整兰舟，多携芳酝，笑里轻帆举。\n松江缆月，望云飞棹延伫。\n别乘文雅风流，新词光万丈，珠连锦聚。\n恨不同游，指浩渺、玉宇琼楼相付。\n桂子收香，蟾辉采露，暂辍尊前舞。\n丝囊封寄，倩他双翠衔去。", 
    "rhythmic": "念奴娇"
  }, 
  {
    "author": "朱敦儒", 
    "content": "腊回春近，正日添宫线，香传梅驿。\n玉律冰壶此际显，天与奇才英识。\n贯日孤忠，凌云独志，曾展回天力。\n功名由命，等闲却铩鸾翮。\n谁信夫子如今，眠云情意稳，风尘机息。\n邂逅初心得计处，伊水鸥闲波碧。\n但恐天教，经纶缘在，未遂紫烟客。\n君王图旧，看公归觐京国。", 
    "rhythmic": "念奴娇"
  }, 
  {
    "author": "朱敦儒", 
    "content": "放船纵棹，趁吴江风露，平分秋色。\n帆卷垂虹波面冷，初落萧萧枫叶。\n万顷琉璃，一轮金鉴，与我成三客。\n碧空寥阔，瑞星银汉争白。\n深夜悄悄鱼龙，灵旗收暮霭，天光相接。\n莹澈乾坤，全放出、叠玉层冰宫阙。\n洗尽凡心，相忘尘世，梦想都销歇。\n胸中云海，浩然犹浸明月。", 
    "rhythmic": "念奴娇"
  }, 
  {
    "author": "朱敦儒", 
    "content": "枕海山横，陵江潮去，雉堞秋风残照。\n闲寻桂子，试听菱歌，湖上晚来凉好。\n几处兰舟，采莲游女，归去隔花相恼。\n奈长安不见，刘郎已老，暗伤怀抱。\n谁信得、旧日风流，如今憔悴，换却五陵年少。\n逢花倒，遇酒坚辞，常是懒歌慵笑。", 
    "rhythmic": "苏武慢"
  }, 
  {
    "author": "朱敦儒", 
    "content": "折芙蓉弄水，动玉佩、起秋风。\n正柳外闲云，溪头澹月，映带疏钟。\n人间厌谪堕久，恨霓旌未返碧楼空。\n且与时人度日，自怜怀抱谁同。\n当时种玉五云东。\n露冷夜耕龙。\n念瑞草成畦，琼疏未采，尘染衰容。", 
    "rhythmic": "木兰花慢"
  }, 
  {
    "author": "朱敦儒", 
    "content": "指荣河峻岳，锁胡尘、几经秋。\n叹故苑花空，春游梦冷，万斛堆愁。\n簪缨散、关塞阻，恨难寻杏馆觅瓜畴。\n凄惨年来岁往，断鸿去燕悠悠。\n拘幽。\n化碧海西头。\n剑履问谁收。\n但易水歌传，子山赋在，青史名留。", 
    "rhythmic": "木兰花慢"
  }, 
  {
    "author": "朱敦儒", 
    "content": "今年生日，庆一百省岁。\n喜趁烧灯作欢会。\n问先生有甚，阴德神丹，霜雪里、鹤在青松相似。\n总无奇异处，只是天然，冷澹寻常旧家计。\n探袖弄明珠，满眼儿孙，一壶酒、□向花间长醉。\n且落魄、装个老人星，共野叟行歌，太平时世。", 
    "rhythmic": "洞仙歌"
  }, 
  {
    "author": "朱敦儒", 
    "content": "风流老峭，负不群奇表。\n弹指超凡怎由教。\n把俗儒故纸，推向一边，三界外、寻得一场好笑。\n尘缘无处，应见宰官，苦行公心众难到。\n这功名富贵，有也寻常，管做得、越古超今神妙。\n待接得、众生总成佛，向酒肆淫房，再逞年少。", 
    "rhythmic": "洞仙歌"
  }, 
  {
    "author": "朱敦儒", 
    "content": "何人不爱，是江梅红绽。\n雪野寒空冻云晚。\n照清溪绰约，粉艳先春，包绛萼、姑射冰肌自暖。\n上林花万品，都借风流，国色天香任欣羡。\n共素娥青女，一笑相逢，人不见、悄悄霜宫月殿。\n想乘云、是在玉皇前，粲蕊佩明，侍清都燕。", 
    "rhythmic": "洞仙歌"
  }, 
  {
    "author": "朱敦儒", 
    "content": "鹏海风波，鹤巢云水，梦残身寄尘寰。\n老来穷健，无闷也无欢。\n随分饥餐困睡，浑忘了、秋热春寒。\n清平世，闲人自在，乘兴访溪山。\n渔竿。\n要老伴，浮江载酒，舣棹观澜。\n倩轻鸥假道，白鹭随轩。\n直到垂虹亭上，惊怪我、却做仙官。\n中秋月，披襟四顾，不似在人间。", 
    "rhythmic": "满庭芳"
  }, 
  {
    "author": "朱敦儒", 
    "content": "花满金盆，香凝碧帐，小楼晓日飞光。\n有人相伴，开镜点新妆。\n脸嫩琼肌著粉，眉峰秀、波眼宜长。\n云鬟就，玉纤溅水，轻笑换明。\n檀郎。\n犹恣意，高凤枕，慵下银床。\n问今日何处，斗草寻芳。\n不管馀酲未解，扶头酒、亲捧瑶觞。\n催人起，雕鞍翠，乘露看姚黄。", 
    "rhythmic": "满庭芳"
  }, 
  {
    "author": "朱敦儒", 
    "content": "竹翠阴森，寒泉浸、几峰奇石。\n销畏日、溪蒲呈秀，水蕉供碧。\n筠簟平铺光欲动，纱高挂空无色。\n似月明、苹叶起秋风，潇湘白。\n不敢笑，红尘客。\n争肯羡，神仙宅。\n且披襟脱帽，自适其适。\n靖节窗风犹有待，本初朔饮非长策。\n怎似我、心闲便清凉，无南北。", 
    "rhythmic": "满江红"
  }, 
  {
    "author": "朱敦儒", 
    "content": "吴越东风起，江南路，芳草绿争春。\n倚危楼纵目，绣帘初卷，扇边寒减，竹外花明。\n看西湖、画船轻泛水，茵幄稳临津。\n嬉游伴侣，两两携手，醉回别浦，歌遏南云。\n有客愁如海，江山异，举目暗觉伤神。\n空想故园池阁，卷地烟尘。", 
    "rhythmic": "风流子"
  }, 
  {
    "author": "朱敦儒", 
    "content": "嵩高维岳，图书之渊，西都二室三川。\n神鼎定金，麟符刻玉，英灵未称河山。\n谁再整乾坤。\n是挺生真主，浴日开天。\n御归梁苑，驾回汾水凤楼闲。\n升平运属当千。\n眷凝旒暇日，西顾依然。\n银汉诏虹，瑶台赐碧，一新瑞气祥烟。\n重到帝居前。\n怪鹊桥龙阙，飞下人间。\n父老欢呼，翠华来也太平年。", 
    "rhythmic": "望海潮"
  }, 
  {
    "author": "朱敦儒", 
    "content": "红炉围锦，翠幄盘雕，楼前万里同云。\n青雀窥窗，来报瑞雪纷纷。\n开帘放教飘洒，度华筵、飞入金尊。\n斗迎面，看美人呵手，旋罗巾。\n莫说梁园往事，休更羡、越溪访戴幽人。\n此日西湖真境，圣治中兴。", 
    "rhythmic": "胜胜慢・声声慢"
  }, 
  {
    "author": "朱敦儒", 
    "content": "远寻花。\n正风亭霁雨，烟浦移沙。\n缓提金勒，路拥桃叶香车。\n凭高帐饮，照羽觞、晚日横斜。\n六朝浪语繁华。\n山围故国，绮散馀霞。\n无奈尊前万里客，叹人今何在，身老天涯。\n壮心零落，怕听叠鼓掺挝。\n江浮醉眼，望浩渺、空想灵槎。", 
    "rhythmic": "芰荷香"
  }, 
  {
    "author": "朱敦儒", 
    "content": "七十衰翁，告老归来，放怀纵心。\n念聚星高宴，围红盛集，如何著得，华发陈人。\n勉意追随，强颜陪奉，费力劳神恐未真。\n君休怪，近频辞雅会，不是无情。\n岩扃。\n旧菊犹存。\n更松偃、梅疏新种成。\n爱静窗明几，焚香宴坐，闲调绿绮，默诵黄庭。\n莲社轻舆，雪溪小棹，有兴何妨寻弟兄。\n如今且，花迷酒困，心迹双清。", 
    "rhythmic": "沁园春"
  }, 
  {
    "author": "朱敦儒", 
    "content": "凭高望远，云断路迷，山簇暮寒凄紧。\n兰菊如斯，燕子怎知秋尽。\n想闺中、锦换新翻晕。\n自解佩匆匆散後，鸳鸯到今难问。\n只得愁成病。\n是悔上瑶台，误留金枕。\n不忍相忘，万里再寻音信。\n奈飘风、不许蓬莱近。\n又一番、冻雨凄凉，送归鸿成阵。", 
    "rhythmic": "卜算子慢"
  }, 
  {
    "author": "朱敦儒", 
    "content": "夜饮西真洞。\n群仙惊戏弄。\n素娥传酒袖凌风，送送送。\n吸尽金波，醉朝天阙，斗班星拱。\n碧简承新宠。\n紫微恩露重。\n忽然推枕草堂空。", 
    "rhythmic": "醉春风"
  }, 
  {
    "author": "朱敦儒", 
    "content": "宴阕。\n散津亭鼓吹扁舟发。\n离魂黯、隐隐阳关彻。\n更风愁雨细添凄切。\n恨结。\n叹良朋雅会轻离诀。\n一年价、把酒风花月。\n便山遥水远分吴越。\n书倩雁，梦借蝶。\n重相见、且把归期说。", 
    "rhythmic": "踏歌"
  }, 
  {
    "author": "朱敦儒", 
    "content": "溪清水浅，月胧烟澹，玉破梅梢未遍。\n横枝依约影如无，但风里、空香数点。\n乘风欲去，凌波难住，谁见红愁粉怨。\n夜深青女湿微霜，暗香散、广寒宫殿。", 
    "rhythmic": "鹊桥仙"
  }, 
  {
    "author": "朱敦儒", 
    "content": "今年冬後，黄花初绽。\n莫怪时光较晚。\n晓来玉露芳丛，莹秀色、无尘到眼。\n支筇驻屐，徘徊篱畔。\n弄酌金杯自泛。\n须添罗幕护风霜，要留与、疏梅相见。", 
    "rhythmic": "鹊桥仙"
  }, 
  {
    "author": "朱敦儒", 
    "content": "娥怕闹，银蟾传令，且与遮鸾翳凤。\n直须人睡俗尘清，放云汉、冰轮徐动。\n山翁散发，披衣松下，琴奏瑶池三弄。\n曲终鹤警露华寒，笑浊世、饶伊做梦。", 
    "rhythmic": "鹊桥仙"
  }, 
  {
    "author": "朱敦儒", 
    "content": "携琴寄鹤，辞山别水，乘兴随云做客。\n囊中欲试紫金丹，待点化、鸾红凤碧。\n谁知到此，玉梯无路，天上难通消息。\n不如却趁白云归，免误使、山英扫迹。", 
    "rhythmic": "鹊桥仙"
  }, 
  {
    "author": "朱敦儒", 
    "content": "竹西散策，花阴围坐，可恨来迟几日。\n披香不觉玉壶空，破酒面、飞红半湿。\n悲歌醉舞，九人而已，总是天涯倦客。\n东风吹泪故园春，问我辈、何时去得。", 
    "rhythmic": "鹊桥仙"
  }, 
  {
    "author": "朱敦儒", 
    "content": "白鸥欲下，金鱼不去，圆叶低开蕙帐。\n轻风冷露夜深时，独自个、凌波直上。\n幽阑共晚，明难寄，尘世教谁将傍。\n会寻织女趁灵槎，泛旧路、银河万丈。", 
    "rhythmic": "鹊桥仙"
  }, 
  {
    "author": "朱敦儒", 
    "content": "西子溪头春到也，大家追趁芳菲。\n盘雕翦锦换障泥。\n花添金凿落，风展玉东西。\n先探谁家梅最早，雪儿桂子同携。\n别翻舞袖按新词。\n从今排日醉，醉过牡丹时。", 
    "rhythmic": "临江仙"
  }, 
  {
    "author": "朱敦儒", 
    "content": "堪笑一场颠倒梦，元来恰似浮云。\n尘劳何事最相亲。\n今朝忙到夜，过腊又逢春。\n流水滔滔无住处，飞光忽忽西沈。\n世间谁是百年人。\n个中须著眼，认取自家身。", 
    "rhythmic": "临江仙"
  }, 
  {
    "author": "朱敦儒", 
    "content": "直自凤凰城破後，掰钗破镜分飞。\n天涯海角信音稀。\n梦回辽海北，魂断玉关西。\n月解重圆星解聚，如何不见人归。\n今春还听杜鹃蹄。\n年年看塞雁，一十四番回。", 
    "rhythmic": "临江仙"
  }, 
  {
    "author": "朱敦儒", 
    "content": "最好中秋秋夜月，常时易雨多阴。\n难逢此夜更无云。\n玉轮飞碧落，银幕换层城。\n桂子香浓凝瑞露，中兴气象分明。\n酒楼灯市管弦声。\n今宵谁肯睡，醉看晓参横。", 
    "rhythmic": "临江仙"
  }, 
  {
    "author": "朱敦儒", 
    "content": "生长西都逢化日，行歌不记流年。\n花间相过酒家眠。\n乘风游二室，弄雪过三川。\n莫笑衰容双鬓改，自家风味依然。\n碧潭明月水中天。\n谁闲如老子，不肯作神仙。", 
    "rhythmic": "临江仙"
  }, 
  {
    "author": "朱敦儒", 
    "content": "纱帽篮舆青织盖，儿孙从我嬉游。\n绿池红径雨初收。\n桃偏会笑，细柳几曾愁。\n随分盘筵供笑语，花间社酒新。\n踏歌起舞醉方休。\n陶潜能啸傲，贺老最风流。", 
    "rhythmic": "临江仙"
  }, 
  {
    "author": "朱敦儒", 
    "content": "几日春愁无意绪，拈金翦彩慵拈。\n小楼终日怕凭阑。\n一双新泪眼，千里旧关山。\n苦恨碧云音信断，只教征雁空还。\n早知盟约是虚言。\n枉裁诗字锦，悔寄泪痕笺。", 
    "rhythmic": "临江仙"
  }, 
  {
    "author": "朱敦儒", 
    "content": "信取虚空无一物，个中著甚商量。\n风头紧後白云忙。\n风元无去住，云自没行藏。\n莫听古人闲语话，终归失马亡羊。\n自家肠肚自端详。\n一齐都打碎，放出大圆光。", 
    "rhythmic": "临江仙"
  }, 
  {
    "author": "朱敦儒", 
    "content": "草草园林作洛川。\n碧宫红塔借风烟。\n虽无金谷花能笑，也有铜驼柳解眠。\n春似旧，酒依前。\n何妨倚杖雪垂肩。\n五陵侠少今谁健，似我亲逢建武年。", 
    "rhythmic": "鹧鸪天"
  }, 
  {
    "author": "朱敦儒", 
    "content": "检尽历头冬又残。\n爱他风雪忍他寒。\n拖条竹杖家家酒，上个篮舆处处山。\n添老大，转痴顽。\n谢天教我老来闲。\n道人还了鸳鸯债，纸帐梅花醉梦间。", 
    "rhythmic": "鹧鸪天"
  }, 
  {
    "author": "朱敦儒", 
    "content": "我是清都山水郎，天教懒慢带疏狂。\n曾批给露支风敕，累奏留云借月章。\n诗万首，酒千觞，几曾着眼看侯王？玉楼金阙慵归去，且插梅花醉洛阳。", 
    "rhythmic": "鹧鸪天"
  }, 
  {
    "author": "朱敦儒", 
    "content": "唱得梨园绝代声。\n前朝惟数李夫人。\n自从惊破霓裳後，楚奏吴歌扇里新。\n秦嶂雁，越溪砧。\n西风北客两飘零。\n尊前忽听当时曲，侧帽停杯泪满巾。", 
    "rhythmic": "鹧鸪天"
  }, 
  {
    "author": "朱敦儒", 
    "content": "曾为梅花醉不归。\n佳人挽袖乞新词。\n轻红遍写鸳鸯带，浓碧争斟翡翠卮。\n人已老，事皆非。\n花前不饮泪沾衣。\n如今但欲关门睡，一任梅花作雪飞。", 
    "rhythmic": "鹧鸪天"
  }, 
  {
    "author": "朱敦儒", 
    "content": "画舫东时洛水清。\n别离心绪若为情。\n西风挹泪分携後，十年长亭九梦君。\n云背水，雁回汀。\n只应芳草见离魂。\n前回共采芙蓉处，风自凄凄月自明。", 
    "rhythmic": "鹧鸪天"
  }, 
  {
    "author": "朱敦儒", 
    "content": "竹粉吹香杏子丹。\n试新纱帽衣宽。\n日长几案琴书静，地僻池塘鸥鹭闲。\n寻汗漫，听潺。\n澹然心寄水云间。\n无人共酌松黄酒，时有飞仙暗往还。", 
    "rhythmic": "鹧鸪天"
  }, 
  {
    "author": "朱敦儒", 
    "content": "至节先庚欲雪天。\n玳筵围锦帐青毡。\n嫖姚副帅招佳客，太守高明别乘贤。\n歌宛转，舞蹁迁。\n金钗十二拥婵娟。\n老人南极星边住，也趁梅花听管弦。", 
    "rhythmic": "鹧鸪天"
  }, 
  {
    "author": "朱敦儒", 
    "content": "凤烛星球初试灯。\n冰轮辗破碧棱层。\n来宵虽道十分满，未必胜如此夜明。\n留上客，换瑶觥。\n任教楼外晓参横。\n春风从旧偏怜我，那更娥是故人。", 
    "rhythmic": "鹧鸪天"
  }, 
  {
    "author": "朱敦儒", 
    "content": "通处灵犀一点真。\n随紫橐步红茵，个中自是神仙住，花作帘栊玉作人。\n偏澹静，最尖新。\n等闲舞雪振歌尘。\n若教宋玉尊前见，应笑襄王梦里寻。", 
    "rhythmic": "鹧鸪天"
  }, 
  {
    "author": "朱敦儒", 
    "content": "天上人间酒最尊。\n非甘非苦味通神。\n一杯能变愁山色，三盏全迥冷谷春。\n欢後笑，怒时。\n醒来不记有何因。\n古时有个陶元亮，解道君当恕醉人。", 
    "rhythmic": "鹧鸪天"
  }, 
  {
    "author": "朱敦儒", 
    "content": "有个仙人捧玉卮。\n满斟坚劝不须辞。\n瑞龙透顶香难比，甘露浇心味更奇。\n开道域，洗尘机。\n融融天乐醉瑶池。\n霓裳拽住君休去，待我醒时更一。", 
    "rhythmic": "鹧鸪天"
  }, 
  {
    "author": "朱敦儒", 
    "content": "不系虚舟取性颠。\n浮河泛海不知年。\n乘风安用青帆引，逆浪何须锦缆牵。\n云荐枕，月铺毡。\n无朝无夜任横眠。\n太虚空里知谁管，有个明官唤做天。", 
    "rhythmic": "鹧鸪天"
  }, 
  {
    "author": "朱敦儒", 
    "content": "极目江湖水浸云。\n不堪回首洛阳春。\n天津帐饮凌云客，花市行歌绝代人。\n穿绣陌，踏香尘。\n满城沈醉管弦声。\n如今远客休惆怅，饱向皇都见太平。", 
    "rhythmic": "鹧鸪天"
  }, 
  {
    "author": "朱敦儒", 
    "content": "老後人间无去处。\n多谢碧桃留我住。\n红尘回步旧烟霞，清境开扉新院宇。\n隐几日长香一缕。", 
    "rhythmic": "木兰花・玉楼春"
  }, 
  {
    "author": "朱敦儒", 
    "content": "前日寻梅椒样缀。\n今日寻梅蜂已至。\n乍开绛萼欲生香，略绽粉苞先有意。\n古人今日升沈异。", 
    "rhythmic": "木兰花・玉楼春"
  }, 
  {
    "author": "朱敦儒", 
    "content": "邻家相唤，酒熟闲相过。\n竹径引篮舆，会乡老、吾曹几个。\n沈家姊妹，也是可怜人，回巧笑，发清歌，相间花间坐。\n高谈阔论，无可无不可。\n幸遇太平年，好时节、清明初破。\n浮生春梦，难得是欢娱，休要劝，不须辞，醉便花间卧。", 
    "rhythmic": "蓦山溪"
  }, 
  {
    "author": "朱敦儒", 
    "content": "琼蔬玉蕊。\n久寄清虚里。\n春到碧溪东，下白云、寻桃问李。\n弹簧吹叶，懒傍少年场，遗楚佩，觅秦箫，踏破青鞋底。\n河桥酒熟，谁解留侬醉。\n两袖拂飞花，空一春、凄凉憔悴。\n东风误我，满帽洛阳尘，唤飞鸿，遮落日，归去烟霞外。", 
    "rhythmic": "蓦山溪"
  }, 
  {
    "author": "朱敦儒", 
    "content": "西真姊妹。\n只这梅花是。\n乘醉下瑶池，粉燕支、何曾梳洗。\n冰姿素艳，无意压群芳，独自笑，有时愁，一点心难寄。\n雪添蕊佩。\n霜护盈盈泪。\n尘世悔重来，梦凄凉，玉楼十二。\n教些香去，说与惜花人，云黯澹，月朦胧，今夜谁同睡。", 
    "rhythmic": "蓦山溪"
  }, 
  {
    "author": "朱敦儒", 
    "content": "夜来雨过，桃李将开遍。\n策杖引儿童，也学人、随莺趁燕。\n青天许大，多少好风光，一岁去，一春来，只恁空扰乱。\n西池琼苑。\n游赏人何限。\n玉勒拥朱轮，各骋些、新欢旧怨。\n都齐醉也，说甚是和非，我笑他，他不觉，花落春风晚。", 
    "rhythmic": "蓦山溪"
  }, 
  {
    "author": "朱敦儒", 
    "content": "元来尘世。\n放著希奇事。\n行到路穷时，果别有、真山真水。\n登临任意，随步白云生，三秀草，九花藤，满袖琼瑶蕊。\n何须麴老，浩荡心常醉。\n唱个快活歌，更说甚、黄梁梦里。\n苍颜华发，只是旧时人，不动步，却还家，处处新桃李。", 
    "rhythmic": "蓦山溪"
  }, 
  {
    "author": "朱敦儒", 
    "content": "东风不住。\n几阵黄梅雨。\n风外晓莺声，怨飘零、花残春暮。\n鸳鸯散後，供了十年愁，怀旧事，想前欢，忍记丁宁语。\n尘昏青镜，休照孤鸾舞。\n烟锁凤楼空，问吹箫、人今何处。\n小窗惊梦，携手似平生，阳台路。\n行云去。\n目断山无数。", 
    "rhythmic": "蓦山溪"
  }, 
  {
    "author": "朱敦儒", 
    "content": "西江东去，总是伤时泪。\n北陆日初长，对芳尊、多悲少喜。\n美人去後，花落几春风，杯漫洗。\n人难醉。\n愁见飞灰细。\n梅边雪外。\n风味犹相似。\n迤逦暖乾坤，仗君主、雄风英气。\n吾曹老矣，端是有心人、追剑履。\n辞黄绮。\n珍重萧生意。", 
    "rhythmic": "蓦山溪"
  }, 
  {
    "author": "朱敦儒", 
    "content": "先生馋病老难医。\n赤米厌晨炊。\n自种畦中白菜，腌成瓮里黄齑。", 
    "rhythmic": "朝中措"
  }, 
  {
    "author": "朱敦儒", 
    "content": "先生筇杖是生涯。\n挑月更担花。\n把住都无憎爱，放行总是烟霞。", 
    "rhythmic": "朝中措"
  }, 
  {
    "author": "朱敦儒", 
    "content": "当年弹铗五陵间。\n行处万人看。\n雪猎星飞羽箭，春游花簇雕鞍。", 
    "rhythmic": "朝中措"
  }, 
  {
    "author": "朱敦儒", 
    "content": "东方千骑拟三河。\n灯夕试春罗。\n想是蟾宫高会，暂留暮雨娥。", 
    "rhythmic": "朝中措"
  }, 
  {
    "author": "朱敦儒", 
    "content": "闲愁无奈指频弹。\n芳景为谁残。\n可惜良宵虚过，且容草草谋欢。", 
    "rhythmic": "朝中措"
  }, 
  {
    "author": "朱敦儒", 
    "content": "元宵初过少吹弹。\n楼角彩灯残。\n踏雪闲寻深院，携壶试觅幽欢。", 
    "rhythmic": "朝中措"
  }, 
  {
    "author": "朱敦儒", 
    "content": "夜来听雪晓来看。\n惊失却尘寰。\n摇撼琼林玉树，心疑身是仙官。", 
    "rhythmic": "朝中措"
  }, 
  {
    "author": "朱敦儒", 
    "content": "新来省悟一生痴。\n寻觅上天梯。\n抛失眼前活计，踏翻暗里危机。", 
    "rhythmic": "朝中措"
  }, 
  {
    "author": "朱敦儒", 
    "content": "登临何处自销忧。\n直北看扬州。\n朱雀桥边晚市，石头城下新秋。", 
    "rhythmic": "朝中措"
  }, 
  {
    "author": "朱敦儒", 
    "content": "胸中尘土久无奇。\n今夕借清辉。\n歌纵群英诸彦，舞狂蕙带荷衣。", 
    "rhythmic": "朝中措"
  }, 
  {
    "author": "朱敦儒", 
    "content": "红稀绿暗掩重门。\n芳径罢追寻。\n已是老於前岁，那堪穷似他人。", 
    "rhythmic": "朝中措"
  }, 
  {
    "author": "朱敦儒", 
    "content": "清露湿幽香。\n想瑶台、无语凄凉。\n飘然欲去，依然如梦，云度银潢。", 
    "rhythmic": "促拍丑奴儿"
  }, 
  {
    "author": "朱敦儒", 
    "content": "海山叠翠。\n夕阳殷雨云堆雪。\n鹧鸪声里蛮花发。\n我共扁舟，江上两萍叶。\n东风落酒愁难说。\n谁教春梦分胡越。", 
    "rhythmic": "醉落魄・一斛珠"
  }, 
  {
    "author": "朱敦儒", 
    "content": "倚晴空。\n正三洲下叶，七泽收虹。\n叹年光催老，身世飘蓬。\n南歌客，新丰酒，但万里、云水俱东。\n谢故人，解系船访我，脱帽相从。\n人世欢易失，尊俎且更从容。\n任酒倾波碧，烛翦花红。", 
    "rhythmic": "醉思仙"
  }, 
  {
    "author": "朱敦儒", 
    "content": "曾醉武陵溪，竹深花好。\n玉佩云鬟共春笑。\n主人好事，坐客雨巾风帽。\n日斜青凤舞，金尊倒。\n歌断渭城，月沈星晓。\n海上归来故人少。\n旧游重到。\n但有夕阳衰草。\n恍然真一梦，人空老。", 
    "rhythmic": "感皇恩"
  }, 
  {
    "author": "朱敦儒", 
    "content": "早起未梳头，小园行遍。\n拄杖穿花露犹泫。\n菊篱瓜畹。\n最喜引枝添蔓。\n先生独自笑，流莺见。\n著意访寻，幽香国艳。\n千里移根未为远。\n浅深相间。\n最要四时长看。\n群芳休怪我，归来晚。", 
    "rhythmic": "感皇恩"
  }, 
  {
    "author": "朱敦儒", 
    "content": "一个小园儿，两三亩地。\n花竹随宜旋装缀。\n槿篱茅舍，便有山家风味。\n等闲池上饮，林间醉。\n都为自家，胸中无事。\n风景争来趁游戏。\n称心如意。\n剩活人间几岁。\n洞天谁道在，尘寰外。", 
    "rhythmic": "感皇恩"
  }, 
  {
    "author": "朱敦儒", 
    "content": "挂帘等月阑干曲。\n厌永昼、劳烟倦局。\n单衣汗透鲛绡缩。\n脱帽梳犀枕玉。\n移床就、碧梧翠竹。\n寄语倩、娥伴宿。", 
    "rhythmic": "杏花天"
  }, 
  {
    "author": "朱敦儒", 
    "content": "听蝉翦叶迎秋燕。\n画戟散、金铺开遍。\n清风占住秦筝怨。\n楼上衙牌易晚。\n飞雨过、绣幕尽卷。\n借水沈、龙涎旋碾。", 
    "rhythmic": "杏花天"
  }, 
  {
    "author": "朱敦儒", 
    "content": "残春庭院东风晓。\n细雨打、鸳鸯寒峭。\n花尖望见秋千了。\n无路踏青斗草。\n人别後、碧云信杳。\n对好景、愁多欢少。", 
    "rhythmic": "杏花天"
  }, 
  {
    "author": "朱敦儒", 
    "content": "木落江南感未平。\n雨萧萧、衰鬓到今。\n甚处是长安路，水连空、山锁暮云。", 
    "rhythmic": "恋绣衾"
  }, 
  {
    "author": "朱敦儒", 
    "content": "芝房并蒂空称瑞。\n几曾见、香旎旎。\n也不论兰休比蕙。\n王孙高韵，说得的当，不减唐诸李。\n今朝影落琼杯里。\n共才子佳人斗高致。", 
    "rhythmic": "青玉案"
  }, 
  {
    "author": "朱敦儒", 
    "content": "住近沈香浦，门前蕙草春。\n鸳鸯飞下柘枝新。\n见弄青梅初著、翠罗裙。\n怕唤拈歌扇，嫌催上舞茵。\n几时微步不生尘。\n来作维摩方丈、散花人。", 
    "rhythmic": "南歌子"
  }, 
  {
    "author": "朱敦儒", 
    "content": "瘦仙人，穷活计。\n不养丹砂，不肯参同契。\n两顿家餐三觉睡。\n闭著门儿，不管人闲事。\n又经年，知几岁。\n老屋穿空，幸有天遮蔽。\n不饮香醪常似醉。\n白鹤飞来，笑我颠颠地。", 
    "rhythmic": "苏幕遮"
  }, 
  {
    "author": "朱敦儒", 
    "content": "酒壶空，歌扇去。\n独倚危楼，无限伤心处。\n芳草连天云薄暮。\n故国山河，一阵黄梅雨。\n有奇才，无用处。\n壮节飘零，受尽人间苦。\n欲指虚无问征路。\n回首风云，未忍辞明主。", 
    "rhythmic": "苏幕遮"
  }, 
  {
    "author": "朱敦儒", 
    "content": "圆月又中秋。\n南海西头。\n蛮云瘴雨晚难收。\n北客相逢弹泪坐，合恨分愁。\n无酒可销忧。\n但说皇州。\n天家宫阙酒家楼。\n今夜只应清汴水，呜咽东流。", 
    "rhythmic": "浪淘沙"
  }, 
  {
    "author": "朱敦儒", 
    "content": "风约雨横江。\n秋满篷窗。\n个中物色尽凄凉。\n更是行人行未得，独系归。\n拥被换残香。\n黄卷堆床。\n开愁展恨翦思量。\n伊是浮云侬是梦，休问家乡。", 
    "rhythmic": "浪淘沙"
  }, 
  {
    "author": "朱敦儒", 
    "content": "白菊好开迟。\n冷蝶空迷。\n沾风惹露也随时。\n何事深藏偏在後，天性难移。\n陶令最怜伊。\n同病相医。\n寒枝瘦叶更栽培。\n直待群芳零落後，独殿东篱。", 
    "rhythmic": "浪淘沙"
  }, 
  {
    "author": "朱敦儒", 
    "content": "占秋呈瑞。\n四海杨公子。\n蹋拖尚带蓬壶体。\n清新春草句，潇洒兰亭字。\n宦情少，眠云弄月知心事。\n此去应无滞。\n稳步烟宵地。\n鹏万里，鹤千岁。\n他年黄阁老，访我清溪醉。\n青凤舞，贻君万斛瑶花蕊。", 
    "rhythmic": "千秋岁"
  }, 
  {
    "author": "朱敦儒", 
    "content": "红药花前欲送春。\n金鞭柘弹趁芳尘。\n故傍绣帘柳线。\n恰见。\n澹梳妆映瘦腰身。\n闲倚金铺书闷字。\n尤。\n为谁憔悴减心情。\n放下彩毫匀粉泪。", 
    "rhythmic": "定风波"
  }, 
  {
    "author": "朱敦儒", 
    "content": "梅倚江娥，日舒宫线。\n老人星唤群仙宴。\n泛杯玉友暖飞浮，堆盘金橘光零乱。\n听命宽心，随缘适愿。\n痴狂赢取身长健。\n醉中等看碧桃春，尊前莫问蓬莱浅。", 
    "rhythmic": "踏莎行"
  }, 
  {
    "author": "朱敦儒", 
    "content": "花涨藤江，草熏鸭步。\n锦帆兰棹分春去。\n二翁元是一溪云，暂为山北山南雨。\n绿酒多斟，白须休觑。\n飞丹约定烟霞侣。\n与君先占赤城春，回桡早趁桃源路。", 
    "rhythmic": "踏莎行"
  }, 
  {
    "author": "朱敦儒", 
    "content": "浪萍风梗，寄人间，倦为客。\n梦里瀛洲，姓名误题仙籍。\n敛翅归来，爱小园、蜕箨碧。\n新种幽花，戒儿童休摘。\n放怀随分，各逍遥，飞等鹏翼。\n舍此萧闲，问君携杖安适。", 
    "rhythmic": "梦玉人引"
  }, 
  {
    "author": "朱敦儒", 
    "content": "一夜雨声连晓。\n青灯相照。\n旧时情绪此时心，花不见、人空老。\n可惜春光闲了。", 
    "rhythmic": "一落索"
  }, 
  {
    "author": "朱敦儒", 
    "content": "惯被好花留住。\n蝶飞莺语。\n少年场上醉乡中，容易放、春归去。\n今日江南春暮。", 
    "rhythmic": "一落索"
  }, 
  {
    "author": "朱敦儒", 
    "content": "谁转琵琶弹侧调。\n征尘万里伤怀抱。\n客散黄昏庭院悄。\n灯相照。\n春寒燕子归来早。\n可惜韶光虚过了。\n多情人已非年少。\n只恐莺啼春又老。\n知音少。\n人间何处寻芳草。", 
    "rhythmic": "渔家傲"
  }, 
  {
    "author": "朱敦儒", 
    "content": "鉴水稽山尘不染。\n归来贺老身强健。\n有客跨鲸游汗漫。\n留羽扇。\n玉船取酒青鸾劝。\n莫恨飞花容易散。\n仙家风味何曾减。\n春色一壶丹九转。\n堪为伴。\n雕粱幸有轻盈燕。", 
    "rhythmic": "渔家傲"
  }, 
  {
    "author": "朱敦儒", 
    "content": "畏暑闲寻湖上径。\n雨丝断送凉成阵。\n风里芙蓉斜不整。\n沈红影。\n约回萍叶波心静。\n催唤吴姬迎小艇。\n妆花烛焰明相映。\n饮到夜阑人却醒。\n风雨定。\n欲归更把阑干凭。", 
    "rhythmic": "渔家傲"
  }, 
  {
    "author": "朱敦儒", 
    "content": "炎昼永，初夜月侵床。\n露卧一丛莲叶畔，芙蓉香细水风凉。\n枕上是仙乡。\n浮世事，能有几多长。", 
    "rhythmic": "望江南・忆江南"
  }, 
  {
    "author": "朱敦儒", 
    "content": "连云衰草，连天晚照，连山红叶。\n西风正摇落，更前溪呜咽。\n燕去鸿归音信绝。", 
    "rhythmic": "十二时・忆少年"
  }, 
  {
    "author": "朱敦儒", 
    "content": "宫样细腰身。\n玉带罗衫稳试新。\n小底走来宣对御，催频。\n曲殿西厢小苑门。\n歌舞斗轻盈。\n不许杨花上锦茵。\n劝得君王真个醉，承恩。\n金凤红袍印粉痕。", 
    "rhythmic": "南乡子"
  }, 
  {
    "author": "朱敦儒", 
    "content": "风雪打黄昏。\n别殿无人早闭门。\n拜了天香罗袖冷，低颦。\n催灭银灯解绣裙。\n金鸭卧残薰。\n看破屏风数泪痕。\n回首昭阳天样远，销魂。\n又过梅花一番春。", 
    "rhythmic": "南乡子"
  }, 
  {
    "author": "朱敦儒", 
    "content": "宝篆香沈。\n锦瑟尘侵。\n日长时、懒把金针。\n裙腰暗减，眉黛长颦。\n看梅花过，梨花谢，柳花新。\n春寒院落，灯火黄昏。\n悄无言、独自销魂。", 
    "rhythmic": "行香子"
  }, 
  {
    "author": "朱敦儒", 
    "content": "元来老子曾垂教。\n挫锐和光为妙。\n因甚不听他，强要争工巧。\n只为忒惺惺，惹尽闲烦恼。\n你但莫、多愁早老。\n你但且、不分不晓。", 
    "rhythmic": "忆帝京"
  }, 
  {
    "author": "朱敦儒", 
    "content": "飘萧我是孤飞雁。\n不共红尘结怨。\n几度蓬莱清浅。\n侧翅曾傍看。\n有时飞入西真院。\n许趁风光流转。\n玉芯绿花开遍。\n可惜无人见。", 
    "rhythmic": "桃源忆故人"
  }, 
  {
    "author": "朱敦儒", 
    "content": "小园雨霁秋光转。\n天气微寒犹暖。\n黄菊红蕉庭院。\n翠径苔痕软。\n眼前明快眉间展。\n细酌霞觞不浅。\n一曲广陵弹遍。\n目送飞鸿远。", 
    "rhythmic": "桃源忆故人"
  }, 
  {
    "author": "朱敦儒", 
    "content": "雨斜风横香成阵。\n春去空留春恨。\n欢少愁多因甚。\n燕子浑难问。\n碧尖蹙损眉慵晕。\n泪湿燕支红沁。\n可惜海棠吹尽。\n又是黄昏近。", 
    "rhythmic": "桃源忆故人"
  }, 
  {
    "author": "朱敦儒", 
    "content": "西楼几日无人到。\n依旧红围绿绕。\n楼下落花谁扫。\n不见长安道。\n碧云望断无音耗。\n倚遍阑干残照。\n试问泪弹多少。\n湿遍楼前草。", 
    "rhythmic": "桃源忆故人"
  }, 
  {
    "author": "朱敦儒", 
    "content": "谁能留得朱颜住。\n枉了百般辛苦。\n争似萧然无虑。\n任运随缘去。\n人人放著逍遥路。\n只怕君心不悟。\n弹指百年今古。\n有甚成亏处。", 
    "rhythmic": "桃源忆故人"
  }, 
  {
    "author": "朱敦儒", 
    "content": "玉笙吹彻清商後。\n寂寞弓弯舞袖。\n巧画远山不就。\n只为眉长皱。\n灵犀望断星难透。\n立到凄凉时候。\n今夜月明如昼。\n人共梅花瘦。", 
    "rhythmic": "桃源忆故人"
  }, 
  {
    "author": "朱敦儒", 
    "content": "春雨细如尘，楼外柳丝黄湿。\n风约绣帘斜去，透窗纱寒碧。\n美人慵翦上元灯，弹泪倚瑶瑟。\n却上紫姑香火，问辽东消息。", 
    "rhythmic": "好事近"
  }, 
  {
    "author": "朱敦儒", 
    "content": "春雨挠元宵，花绽柳眠无力。\n风峭画堂帘幕，卷金泥红湿。\n王孙开宴聚娇饶，越山洗愁碧。\n休说凤凰城里，少年时踪迹。", 
    "rhythmic": "好事近"
  }, 
  {
    "author": "朱敦儒", 
    "content": "惊见老仙来，触目琳琅奇绝。\n打酒道人林下，奏醉翁三叠。\n接倾倒海云飞，物色又催别。\n回棹晚江春雨，胜剡溪风雪。", 
    "rhythmic": "好事近"
  }, 
  {
    "author": "朱敦儒", 
    "content": "春去尚堪寻，莫恨老来难却。\n且趁禁烟百七，醉残英馀萼。\n坐间玉润赋妍辞，情语见真乐。\n引满瘿杯竹盏，胜黄金凿落。", 
    "rhythmic": "好事近"
  }, 
  {
    "author": "朱敦儒", 
    "content": "摇首出红尘，醒醉更无时节。\n活计绿蓑青笠，惯披霜冲雪。\n晚来风定钓丝闲，上下是新月。\n千里水天一色，看孤鸿明灭。", 
    "rhythmic": "好事近"
  }, 
  {
    "author": "朱敦儒", 
    "content": "眼里数闲人，只有钓翁潇洒。\n已佩水仙宫印，恶风波不怕。\n此心那许世人知，名姓是虚假。\n一棹五湖三岛，任船儿尖耍。", 
    "rhythmic": "好事近"
  }, 
  {
    "author": "朱敦儒", 
    "content": "渔父长身来，只共钓竿相识。\n随意转船回棹，似飞空无迹。\n芦花开落任浮生，长醉是良策。\n昨夜一江风雨，都不曾听得。", 
    "rhythmic": "好事近"
  }, 
  {
    "author": "朱敦儒", 
    "content": "拨转钓鱼船，江海尽为吾宅。\n恰向洞庭沽酒，却钱塘横笛。\n醉颜禁冷更添红，潮落下前碛。\n经过子陵滩畔，得梅花消息。", 
    "rhythmic": "好事近"
  }, 
  {
    "author": "朱敦儒", 
    "content": "短棹钓船轻，江上晚烟笼碧。\n塞雁海鸥分路，占江天秋色。\n锦鳞拨刺满蓝鱼，取酒价相敌。\n风顺片帆归去，有何人留得。", 
    "rhythmic": "好事近"
  }, 
  {
    "author": "朱敦儒", 
    "content": "猛向这边来，得个信音端的。\n天与一轮钓线，领烟波千亿。\n红尘今古转船头，鸥鹭已陈迹。\n不受世间拘束，任东西南北。", 
    "rhythmic": "好事近"
  }, 
  {
    "author": "朱敦儒", 
    "content": "绿泛一瓯云，留住欲飞胡蝶。\n相对夜深花下，洗萧萧风月。\n从容言笑醉还醒，争忍便轻别。\n只愿主人留客，更重斟金叶。", 
    "rhythmic": "好事近"
  }, 
  {
    "author": "朱敦儒", 
    "content": "失却故山云，索手指空为客。\n莼菜鲈鱼留我，住鸳鸯湖侧。\n偶然添酒旧壶卢，小醉度朝夕。\n吹笛月波楼下，有何人相识。", 
    "rhythmic": "好事近"
  }, 
  {
    "author": "朱敦儒", 
    "content": "深住小溪春，好在柳枝桃叶。\n风澹水轩人静，数双飞胡蝶。\n日长时有一莺啼，兰佩为谁结。\n销散旧愁新恨，泛琴心三叠。", 
    "rhythmic": "好事近"
  }, 
  {
    "author": "朱敦儒", 
    "content": "我不是神仙，不会炼丹烧药。\n只是爱闲耽酒，畏浮名拘缚。\n种成桃李一园花，真处怕人觉。\n受用现前活计，且行歌行乐。", 
    "rhythmic": "好事近"
  }, 
  {
    "author": "朱敦儒", 
    "content": "昨日晴。\n今日阴。\n楼下飞花楼上云。\n阑干双泪痕。\n江南人。\n江北人。\n一样春风两样情。\n晚寒潮未平。", 
    "rhythmic": "长相思"
  }, 
  {
    "author": "朱敦儒", 
    "content": "海云黄。\n橘洲霜。\n如箭滩流石似羊。\n溪船十丈长。\n人难量。\n水难量。\n过险方知著甚忙。\n归休老醉乡。", 
    "rhythmic": "长相思"
  }, 
  {
    "author": "朱敦儒", 
    "content": "翦胜迎春後，和风入律频催。\n前回下叶飞霜处，红绽一枝梅。", 
    "rhythmic": "乌夜啼"
  }, 
  {
    "author": "朱敦儒", 
    "content": "万里飘零南越，山引泪、酒添愁。\n不见凤楼龙阙、又惊秋。", 
    "rhythmic": "沙塞子"
  }, 
  {
    "author": "朱敦儒", 
    "content": "蛮径寻春春早，千点雪，已飞梅。\n席地插花传酒、日西催。", 
    "rhythmic": "沙塞子"
  }, 
  {
    "author": "朱敦儒", 
    "content": "澹澹薰风庭院，青青过雨园林。\n铜驼陌上旧莺声。\n今日江边重听。\n落帽酒中有趣，题桥琴里无心。\n香残沈水缕烟轻。\n花影阑干人静。", 
    "rhythmic": "西江月"
  }, 
  {
    "author": "朱敦儒", 
    "content": "琴上金星正照，砚中眼相青。\n闲来自觉有精神。\n心海风恬浪静。\n且喜面前花好，更听林外莺新。\n瓮头清辣洞庭春。\n醉里徐行路稳。", 
    "rhythmic": "西江月"
  }, 
  {
    "author": "朱敦儒", 
    "content": "元是西都散汉，江南今日衰翁。\n从来颠怪更心风。\n做尽百般无用。\n屈指八旬将到，回头万事皆空。\n云间鸿雁草间虫。\n共我一般做梦。", 
    "rhythmic": "西江月"
  }, 
  {
    "author": "朱敦儒", 
    "content": "穷後常如囚系，老来半似心风。\n饥蚊饿蚤不相容。\n一夜何曾做梦。\n被我不扇不捉，廓然总是虚空。\n寺钟官角任西东。\n别弄些儿骨董。", 
    "rhythmic": "西江月"
  }, 
  {
    "author": "朱敦儒", 
    "content": "世事短如春梦，人情薄似秋云。\n不须计较苦劳心。\n万事原来有命。\n幸遇三杯酒好，况逢一朵花新。\n片时欢笑且相亲。\n明日阴晴未定。", 
    "rhythmic": "西江月"
  }, 
  {
    "author": "朱敦儒", 
    "content": "日日深杯酒满，朝朝小圃花开。\n自歌自舞自开怀。\n且喜无拘无碍。\n青史几番春梦，黄泉多少奇才。\n不须计较与安排。\n领取而今现在。", 
    "rhythmic": "西江月"
  }, 
  {
    "author": "朱敦儒", 
    "content": "正月天饶阴雨，江南寒在晨朝。\n娇莺声袅杏花梢。\n暗澹绿窗春晓。\n好梦空留被在，新愁不共香销。\n小楼帘卷路迢迢。\n望断天涯芳草。", 
    "rhythmic": "西江月"
  }, 
  {
    "author": "朱敦儒", 
    "content": "织素休寻往恨，攀条幸有前缘。\n隔河彼此事经年。\n且说蓬莱清浅。\n障面重新团扇，倾鬟再整花钿。\n歌云舞雪画堂前。\n长共阿郎相见。", 
    "rhythmic": "西江月"
  }, 
  {
    "author": "朱敦儒", 
    "content": "花弄扇。\n碧斗遥山眉黛晚。\n白玉阑干。\n倚遍春风翠袖寒。\n难寻可见。\n何似一双青翅燕。\n人瘦春残。\n芳草连云日下山。", 
    "rhythmic": "减字木兰花"
  }, 
  {
    "author": "朱敦儒", 
    "content": "寻花携李。\n红漾轻舟汀柳外。\n小簇春山。\n溪雨岩云不饱帆。\n相逢心醉。\n容易堆盘银烛泪。\n痛饮何言。\n犀箸敲残玉酒船。", 
    "rhythmic": "减字木兰花"
  }, 
  {
    "author": "朱敦儒", 
    "content": "东风桃李。\n春水绿波花影外。\n载酒胥山。\n祓禊相期落锦帆。\n吾曹一醉。\n却笑新亭人有泪。\n相对清言。\n不觉黄昏雨打船。", 
    "rhythmic": "减字木兰花"
  }, 
  {
    "author": "朱敦儒", 
    "content": "闲人行李。\n羽扇芒鞋尘世外。\n一叠溪山。\n也解分风送客帆。\n时平易醉。\n无复惊心并溅泪。\n长揖忘言。\n回棹桃花插满船。", 
    "rhythmic": "减字木兰花"
  }, 
  {
    "author": "朱敦儒", 
    "content": "刘郎已老。\n不管桃花依旧笑。\n要听琵琶。\n重院莺啼觅谢家。\n曲终人醉。\n多似浔阳江上泪。\n万里东风。\n国破山河落照红。", 
    "rhythmic": "减字木兰花"
  }, 
  {
    "author": "朱敦儒", 
    "content": "慵歌怕酒。\n今日春衫惊著瘦。\n双燕帘栊。\n金鸭香沈客泪中。\n琵琶重听。\n谁信人间多少恨。\n落日东风。\n吹得桃花满院红。", 
    "rhythmic": "减字木兰花"
  }, 
  {
    "author": "朱敦儒", 
    "content": "古人误我。\n独舞西风双泪堕。\n鹤去无踪。\n木落西陵返照红。\n人间难住。\n掷下酒杯何处去。\n楼锁钟残。\n山北山南两点烟。", 
    "rhythmic": "减字木兰花"
  }, 
  {
    "author": "朱敦儒", 
    "content": "无知老子。\n元住渔舟樵舍里。\n暂借权监。\n持节纡朱我甚惭。\n不能者止。\n免苦龟肠忧虎尾。\n身退心闲。\n剩向人间活几年。", 
    "rhythmic": "减字木兰花"
  }, 
  {
    "author": "朱敦儒", 
    "content": "斫鱼作。\n酒面打开香可。\n相唤同来。\n草草杯盘饮几杯。\n人生虚假。\n昨日梅花今日谢。\n不醉何为。\n从古英雄总是痴。", 
    "rhythmic": "减字木兰花"
  }, 
  {
    "author": "朱敦儒", 
    "content": "今年梅晚。\n懒趁寿阳钗上燕。\n月唤霜催。\n不肯人间取次开。\n低鬟掩袂。\n愁寄玉阑金井外。\n粉瘦香寒。\n独抱深心一点酸。", 
    "rhythmic": "减字木兰花"
  }, 
  {
    "author": "朱敦儒", 
    "content": "无人惜我。\n我自殷勤怜这个。\n恧峭惺惺。\n不肯随人独自行。\n乾坤许大。\n只在棘针尖上坐。\n依旧多情。\n搂著虚空睡到明。", 
    "rhythmic": "减字木兰花"
  }, 
  {
    "author": "朱敦儒", 
    "content": "年衰人老。\n矍铄支离君莫笑。\n白日青天。\n我自心情胜少年。\n超凡入妙。\n游戏神通随意到。\n酒圣诗仙。\n舞棹虚空驾铁船。", 
    "rhythmic": "减字木兰花"
  }, 
  {
    "author": "朱敦儒", 
    "content": "虚空无碍。\n你自痴迷不自在。\n撒手游行。\n到处笙歌拥路迎。\n天然美满。\n不用些儿心计算。\n莫听先生。\n引入深山百丈坑。", 
    "rhythmic": "减字木兰花"
  }, 
  {
    "author": "朱敦儒", 
    "content": "无人请我。\n我自铺毡松下坐。\n酌酒栽诗。\n调弄梅花作侍儿。\n心欢易醉。\n明月飞来花下睡。\n醉舞谁知。\n花满纱巾月满怀。", 
    "rhythmic": "减字木兰花"
  }, 
  {
    "author": "朱敦儒", 
    "content": "花随人去。\n今夜钱塘江上雨。\n宿酒残更。\n潮过西窗不肯明。\n小罗金缕。\n结尽同心留不住。\n何处长亭。\n绣被春寒掩翠屏。", 
    "rhythmic": "减字木兰花"
  }, 
  {
    "author": "朱敦儒", 
    "content": "有何不可。\n依旧一枚闲底我。\n饭饱茶香。\n瞌睡之时便上床。\n百般经过。\n且喜青鞋踏不破。\n小院低窗。\n桃李花开春昼长。", 
    "rhythmic": "减字木兰花"
  }, 
  {
    "author": "朱敦儒", 
    "content": "江南春水。\n罗幕黄昏寒未退。\n好个相知。\n唱到娥敛黛眉。\n夜阑人醉。\n风露无情花有泪。\n画角残时。\n一片参旗红杏西。", 
    "rhythmic": "减字木兰花"
  }, 
  {
    "author": "朱敦儒", 
    "content": "淮海秋风，冶城飞下扬州叶。\n画船催发。\n倾酒留君别。\n卧倒金壶，相对天涯客。\n阳关彻。\n大江横绝。\n泪湿杯中月。", 
    "rhythmic": "点绛唇"
  }, 
  {
    "author": "朱敦儒", 
    "content": "客梦初回，卧听吴语开帆索。\n护霜云薄。\n澹澹芙蓉落。\n画舫无情，人去天涯角。\n思量著。\n翠蝉金雀。\n别後新梳掠。", 
    "rhythmic": "点绛唇"
  }, 
  {
    "author": "朱敦儒", 
    "content": "至日春云，万般祥瑞朝来奏。\n太平时候。\n乐事家家有。\n玉指呵寒，酥点梅花瘦。\n金杯酒。\n与君为寿。\n只愿人长久。", 
    "rhythmic": "点绛唇"
  }, 
  {
    "author": "朱敦儒", 
    "content": "春雨春风，问谁染就江南草。\n燕娇莺巧。\n只是参军老。\n今古红尘，愁了人多少。\n尊前好。\n缓歌低笑。\n醉向花间倒。", 
    "rhythmic": "点绛唇"
  }, 
  {
    "author": "朱敦儒", 
    "content": "缘径朱阑，暖烟晴日春来早。\n自家亭沼。\n不问人寻讨。\n携酒提篮，儿女相随到。\n风光好。\n醉纱帽。\n索共梅花笑。", 
    "rhythmic": "点绛唇"
  }, 
  {
    "author": "朱敦儒", 
    "content": "狂踪怪迹。\n谁料年老，天涯为客。\n帆展霜风，船随江月，山寒波碧。\n如今著处添愁，怎忍看、参西雁北。\n洛浦莺花，伊川云水，何时归得。", 
    "rhythmic": "柳梢青"
  }, 
  {
    "author": "朱敦儒", 
    "content": "松江胜集。\n中秋载酒，幽人闲客。\n云将迟疑，桂娥羞涩，一欢难得。\n天怜我辈凄凉，借万里、晴空湛碧。\n浩浩烟波，堂堂风月，今夕何夕。", 
    "rhythmic": "柳梢青"
  }, 
  {
    "author": "朱敦儒", 
    "content": "红分翠别。\n宿酒半醒，征鞍将发。\n楼外残钟，帐前残烛，窗边残月。\n想伊绣枕无眠，记行客、如今去也。\n心下难拚，眼前难觅，口头难说。", 
    "rhythmic": "柳梢青"
  }, 
  {
    "author": "朱敦儒", 
    "content": "梅蒸乍热。\n无处散策，芳菲初歇。\n席展凉莞，帐垂黄草，天然奇绝。\n披襟永昼清风，更荐枕、良宵皓月。\n一梦游仙，软云推倒，广寒宫阙。", 
    "rhythmic": "柳梢青"
  }, 
  {
    "author": "朱敦儒", 
    "content": "秋光正洁。\n仙家瑞草，黄花初发。\n物外高情，天然雅致，清标偏别。\n仙翁笑酌金杯，庆儿女、团圆喜悦。\n嫁与萧郎，凤凰台上，长生风月。", 
    "rhythmic": "柳梢青"
  }, 
  {
    "author": "朱敦儒", 
    "content": "水云晚照。\n浮生了了，霜风衰草。\n日月金梭，江山春梦，天多人少。\n赤松认得虚空，便一向、飞腾缥缈。\n直上蓬瀛，回看沧海，凄然长啸。", 
    "rhythmic": "柳梢青"
  }, 
  {
    "author": "朱敦儒", 
    "content": "扁舟去作江南客，旅雁孤云。\n万里烟尘。\n回首中原泪满巾。\n碧山对晚汀洲冷，枫叶芦根。\n日落波平。\n愁损辞乡去国人。", 
    "rhythmic": "采桑子"
  }, 
  {
    "author": "朱敦儒", 
    "content": "天高风劲尘寰静，佳节重阳。\n叶下潇湘。\n碧海晴空一陈霜。\n安排弦管倾芳酝，报答秋光。\n昼短歌长。\n红烛黄花夜未央。", 
    "rhythmic": "采桑子"
  }, 
  {
    "author": "朱敦儒", 
    "content": "一番海角凄凉梦，却到长安。\n翠帐犀帘。\n依旧屏斜十二山。\n玉人为我调琴瑟，颦黛低鬟。\n云散香残。\n风雨蛮溪半夜寒。", 
    "rhythmic": "采桑子"
  }, 
  {
    "author": "朱敦儒", 
    "content": "西江碧。\n江亭夜燕天涯客。\n天涯客。\n一杯相属，此夕何夕。\n烛残花冷歌声急。\n秦关汉苑无消息。\n无消息。\n戍楼吹角，故人难得。", 
    "rhythmic": "忆秦娥"
  }, 
  {
    "author": "朱敦儒", 
    "content": "霜风急。\n江南路上梅花白。\n梅花白。\n寒溪残月，冷村深雪。\n洛阳醉里曾同摘。\n水西竹外常相忆。\n常相忆。\n宝钗双凤，鬓边春色。", 
    "rhythmic": "忆秦娥"
  }, 
  {
    "author": "朱敦儒", 
    "content": "吴船窄。\n吴江岸下长安客。\n长安客。\n惊尘心绪，转蓬踪迹。\n征鸿也是关河隔。\n孤飞万里谁相识。\n谁相识。\n三更月落，斗横西北。", 
    "rhythmic": "忆秦娥"
  }, 
  {
    "author": "朱敦儒", 
    "content": "歌锺列。\n公堂盛会酬佳节。\n酬佳节。\n皇恩宣布，早梅争发。\n舞场椎鼓催回雪。\n金壶镟酒琼酥热。\n琼酥热。\n今朝不饮，几时欢悦。", 
    "rhythmic": "忆秦娥"
  }, 
  {
    "author": "朱敦儒", 
    "content": "江上见新年，年夜听春雨。\n有个人人领略春，粉澹红轻注。\n深劝玉东西，低唱黄金缕。\n拈底梅花总是愁，酒尽人归去。", 
    "rhythmic": "卜算子"
  }, 
  {
    "author": "朱敦儒", 
    "content": "陌上雪销初，才得江梅信。\n翦彩盘金院落香，便觉烧灯近。\n乐事眼前多，春酒今年胜。\n好趁迎梅接柳时，满引金杯饮。", 
    "rhythmic": "卜算子"
  }, 
  {
    "author": "朱敦儒", 
    "content": "碧瓦小红楼，芳草江南岸。\n雨後纱窗几阵寒，零落梨花晚。\n看到水如云，送尽鸦成点。\n南北东西处处愁，独倚阑干遍。", 
    "rhythmic": "卜算子"
  }, 
  {
    "author": "朱敦儒", 
    "content": "古涧一枝梅，免被园林锁。\n路远山深不怕寒，似共春相。\n幽思有谁知，托契都难可。\n独自风流独自香，明月来寻我。", 
    "rhythmic": "卜算子"
  }, 
  {
    "author": "朱敦儒", 
    "content": "灼灼一枝桃，粉艳天然好。\n只被春风摆撼多，颜色凋零早。\n结子未为迟，悔恨随芳草。\n不下山来不出溪，待守刘郎老。", 
    "rhythmic": "卜算子"
  }, 
  {
    "author": "朱敦儒", 
    "content": "旅雁向南飞，风雨群初失。\n饥渴辛勤两翅垂，独下寒汀立。\n鸥鹭苦难亲，缴忧相逼。\n云海茫茫无处归，谁听哀鸣急。", 
    "rhythmic": "卜算子"
  }, 
  {
    "author": "朱敦儒", 
    "content": "山晓鹧鸪啼，云暗泷州路。\n榕叶阴浓荔子青，百尺桄榔树。\n尽日不逢人，猛地风吹雨。\n惨黯蛮溪鬼峒寒，隐隐闻铜鼓。", 
    "rhythmic": "卜算子"
  }, 
  {
    "author": "朱敦儒", 
    "content": "乱红深翠。\n楼阁春风外。\n胡蝶成团飞照水。\n睡鸭无人惊起。\n身闲更觉身轻。\n酒壶歌扇随行。\n芳草绿杨堤畔，一声初听啼莺。", 
    "rhythmic": "清平乐"
  }, 
  {
    "author": "朱敦儒", 
    "content": "人间花少。\n菊小芙蓉老。\n冷澹仙人偏得道。\n买定西风一笑。\n前身原是疏梅。\n黄姑点碎冰肌。\n惟有暗香长在，饱参清露霏微。", 
    "rhythmic": "清平乐"
  }, 
  {
    "author": "朱敦儒", 
    "content": "相留不住。\n又趁东风去。\n楼外夕阳芳草路。\n今夜短亭何处。\n杏花斜压阑干。\n朱帘不卷春寒。\n惆怅黄昏前後，离愁酒病厌厌。", 
    "rhythmic": "清平乐"
  }, 
  {
    "author": "朱敦儒", 
    "content": "多寒易雨。\n春事都相误。\n愁过黄昏无著处。\n宝篆烧残香缕。\n低鬟暗摘明。\n罗巾挹损残妆。\n檐外几声风玉，丁东敲断人肠。", 
    "rhythmic": "清平乐"
  }, 
  {
    "author": "朱敦儒", 
    "content": "春寒雨妥。\n花萼红难破。\n绣线金针慵不作。\n要见秋千无那。\n西邻姊妹丁宁。\n寻芳更约清明。\n画个丙丁帖子，前阶後院求晴。", 
    "rhythmic": "清平乐"
  }, 
  {
    "author": "朱敦儒", 
    "content": "当初相见。\n君恨相逢晚。\n一曲秦筝弹未遍。\n无奈昭阳人怨。\n便教恩浅情疏。\n隔花空望金舆。\n春晚不拈红粉，碧窗自录仙书。", 
    "rhythmic": "清平乐"
  }, 
  {
    "author": "朱敦儒", 
    "content": "胧月黄昏亭榭。\n池上秋千初架。\n燕子说春寒。\n杏花残。\n泪断愁肠难断。\n往事总成幽怨。\n幽怨几时休。\n泪还流。", 
    "rhythmic": "昭君怨"
  }, 
  {
    "author": "朱敦儒", 
    "content": "折桂归来懒觅官。\n十年风月醉家山。\n有人挟瑟伴清闲。\n楚畹飞香兰结佩，蓝田生暖玉连环。\n拥书万卷看双鸾。", 
    "rhythmic": "浣溪沙"
  }, 
  {
    "author": "朱敦儒", 
    "content": "西塞山边白鹭飞。\n吴兴江上绿杨低。\n桃花流水鳜鱼肥。\n青箬笠将风里戴，短蓑衣向雨中披。\n斜风细雨不须归。", 
    "rhythmic": "浣溪沙"
  }, 
  {
    "author": "朱敦儒", 
    "content": "银海清泉洗玉杯。\n恰白酒冷偏宜。\n水林檎嫩折青枝。\n争看使君长寿曲，旋教法部太平词。\n快风凉雨火云摧。", 
    "rhythmic": "浣溪沙"
  }, 
  {
    "author": "朱敦儒", 
    "content": "碧玉栏干白玉人。\n倚花吹叶忍黄昏。\n萧郎一去又经春。\n眉澹翠峰愁易聚，脸残红雨泪难匀。\n纤腰减半绿罗裙。", 
    "rhythmic": "浣溪沙"
  }, 
  {
    "author": "朱敦儒", 
    "content": "雨湿清明香火残。\n碧溪桥外燕泥寒。\n日长独自倚阑干。\n脱箨修篁初散绿，褪花新杏未成酸。\n江南春好与谁看。", 
    "rhythmic": "浣溪沙"
  }, 
  {
    "author": "朱敦儒", 
    "content": "风落芙蓉画扇闲。\n凉随春色到人间。\n乍垂罗幕乍飞鸾。\n好把深杯添绿酒，休拈明镜照苍颜。\n浮生难得是清欢。", 
    "rhythmic": "浣溪沙"
  }, 
  {
    "author": "朱敦儒", 
    "content": "才子佳人相见难。\n舞收歌罢又更阑。\n密将春恨系幽欢。\n结子同心香佩带，帕儿双字玉连环。\n酒醒灯暗忍重看。", 
    "rhythmic": "浣溪沙"
  }, 
  {
    "author": "朱敦儒", 
    "content": "晚菊花前敛翠蛾。\n采花传酒缓声歌。\n柳枝团扇别离多。\n拥髻凄凉论旧事，曾随织女度银梭。\n当年今夕奈愁何。", 
    "rhythmic": "浣溪沙"
  }, 
  {
    "author": "朱敦儒", 
    "content": "柳花陌上拈明。\n娇红新样妆。\n匆匆曾贮一襟香。\n月痕金缕凉。\n分泪扇，掩离觞。\n春残人断肠。\n锦书难寄雁飞忙。\n池塘芳草长。", 
    "rhythmic": "阮郎归"
  }, 
  {
    "author": "朱敦儒", 
    "content": "卧病独眠人，无月中秋节。\n澹照碧纱灯，冷看银屏雪。\n风露转萧寒，砧杵添凄切。\n伏枕漫书空，到晓愁难说。", 
    "rhythmic": "生查子"
  }, 
  {
    "author": "朱敦儒", 
    "content": "青锦成帏瑞香浓。\n雅称小帘栊。\n主人好事，金杯留客，共倚春风。\n不知因甚来尘世，香似旧曾逢。\n江梅退步，幽兰偷眼，回避芳丛。", 
    "rhythmic": "眼儿媚"
  }, 
  {
    "author": "朱敦儒", 
    "content": "叠翠阑红斗纤浓。\n云雨绮为栊。\n只忧谢了，偏须著意，障雨遮风。\n瑞云香雾虽难觅，蓦地有时逢。\n不妨守定，从他人笑，老入花丛。", 
    "rhythmic": "眼儿媚"
  }, 
  {
    "author": "朱敦儒", 
    "content": "紫帔红襟艳争浓。\n光彩烁疏栊。\n香为小字，瑞为高姓，道骨仙风。\n此花合向瑶池种，可惜未遭逢。\n阿环见了，羞回眼尾，愁聚眉丛。", 
    "rhythmic": "眼儿媚"
  }, 
  {
    "author": "朱敦儒", 
    "content": "青垂柳线水平池。\n芳径燕初飞。\n日长事少人静，山茧换单衣。\n箫鼓远，篆香迟。\n卷帘低。\n半床花影，一枕松风，午醉醒时。", 
    "rhythmic": "诉衷情"
  }, 
  {
    "author": "朱敦儒", 
    "content": "老人无复少年欢。\n嫌酒倦吹弹。\n黄昏又是风雨，楼外角声残。\n悲故国，念尘寰。\n事难言。\n下了纸帐，曳上青毡，一任霜寒。", 
    "rhythmic": "诉衷情"
  }, 
  {
    "author": "朱敦儒", 
    "content": "青旗彩胜又迎春。\n暖律应祥云。\n金盘内家生菜，宫院遍承恩。\n时节好，管弦新。\n度升平。\n惠风迟日，柳眼梅心，任醉芳尊。", 
    "rhythmic": "诉衷情"
  }, 
  {
    "author": "朱敦儒", 
    "content": "月中玉兔日中鸦。\n随我度年华。\n不管寒暄风雨，饱饭热煎茶。\n居士竹，故侯瓜。\n老生涯。\n自然天地，本分云山，到处为家。", 
    "rhythmic": "诉衷情"
  }, 
  {
    "author": "朱敦儒", 
    "content": "老人谙尽人间苦。\n近来恰似心头悟。\n九九是重阳。\n重阳菊散芳。\n出门何处去。\n对面谁相语。\n枕臂卧南窗。\n铜炉柏子香。", 
    "rhythmic": "菩萨蛮"
  }, 
  {
    "author": "朱敦儒", 
    "content": "芭蕉叶上秋风碧。\n晚来小雨流苏湿。\n新窨木樨沈。\n香迟斗帐深。\n无人同向夕。\n还是愁成忆。\n忆昔结同心。\n鸳鸯何处寻。", 
    "rhythmic": "菩萨蛮"
  }, 
  {
    "author": "朱敦儒", 
    "content": "风流才子倾城色。\n红缨翠长安陌。\n夜饮小平康。\n暖生银字簧。\n持杯留上客。\n私语眉峰侧。\n半冷水沈香。\n罗帷宫漏长。", 
    "rhythmic": "菩萨蛮"
  }, 
  {
    "author": "朱敦儒", 
    "content": "乡关散尽当年客。\n春风寂寞花无色。\n长日掩重门。\n江山眼外昏。\n画图高挂壁。\n嵩少参差碧。\n想见卧云人。\n松黄落洞门。", 
    "rhythmic": "菩萨蛮"
  }, 
  {
    "author": "朱敦儒", 
    "content": "芙蓉红落秋风急。\n夜寒纸帐霜华湿。\n枕畔木瓜香。\n晓来清兴长。\n轻舟青箬笠。\n短棹溪光碧。\n去觅谢三郎。\n芦花何处藏。", 
    "rhythmic": "菩萨蛮"
  }, 
  {
    "author": "朱敦儒", 
    "content": "拂破秋江烟碧。\n一对双飞。\n应是远来无力。\n捎下相偎沙碛。\n小艇谁吹横笛。\n惊起不知消息。", 
    "rhythmic": "双"
  }, 
  {
    "author": "朱敦儒", 
    "content": "纸帐绸衾忒暖。\n尽自由、横翻倒转。\n睡觉西窗灯一盏。\n恰听打、三更三点。\n残梦不须深念。\n这些个、光阴煞短。", 
    "rhythmic": "鼓笛令"
  }, 
  {
    "author": "朱敦儒", 
    "content": "今冬寒早风光好。\n休怪搀先絮帽。\n蟹肥一个可称斤，酒美三杯真合道。\n年年闲梦垂垂了。", 
    "rhythmic": "西湖曲・玉楼春"
  }, 
  {
    "author": "朱敦儒", 
    "content": "试看何时有，元来总是空。\n丹砂只在酒杯中。\n看取乃公双颊、照人红。\n花外庄周蝶，松间御寇风。", 
    "rhythmic": "风蝶令・南歌子"
  }, 
  {
    "author": "朱敦儒", 
    "content": "春怎恋。\n楼外绿催红殿。\n短袖迎风愁半卷。\n手寒无处暖。\n目断蓬莱宫殿。\n引去谁怜谁怨。\n相见不如青翅燕。\n举头长安远。", 
    "rhythmic": "谒金门"
  }, 
  {
    "author": "朱敦儒", 
    "content": "拾翠当年延伫。\n解佩感君诚素。\n微步过南冈。\n献明。\n襟上泪难再会。\n惆怅幽兰心事。", 
    "rhythmic": "洛妃怨・昭君怨"
  }, 
  {
    "author": "朱敦儒", 
    "content": "帐掩秋风一半开。\n闲将玉笛吹。\n过云微雨散轻雷。\n夜参差、认楼台。\n暗香移枕新凉住，竹外漏声催。", 
    "rhythmic": "燕归梁"
  }, 
  {
    "author": "朱敦儒", 
    "content": "泷州几番清秋。\n许多愁。\n叹我等闲白了、少年头。\n人间事。\n如何是。\n去来休。\n自是不归归去、有谁留。", 
    "rhythmic": "相见欢"
  }, 
  {
    "author": "朱敦儒", 
    "content": "东风吹尽江梅。\n橘花开。\n旧日吴王宫殿、长青苔。\n今古事。\n英雄泪。\n老相催。\n长恨夕阳西去、晚潮回。", 
    "rhythmic": "相见欢"
  }, 
  {
    "author": "朱敦儒", 
    "content": "金陵城上西楼。\n倚清秋。\n万里夕阳垂地、大江流。\n中原乱。\n簪缨散。\n几时收。\n试倩悲风吹泪、过扬州。", 
    "rhythmic": "相见欢"
  }, 
  {
    "author": "朱敦儒", 
    "content": "秋风又到人间。\n叶珊珊。\n四望烟波无尽、欠青山。\n浮生事。\n长江水。\n几时闲。\n幸是古来如此、且开颜。", 
    "rhythmic": "相见欢"
  }, 
  {
    "author": "朱敦儒", 
    "content": "吟蛩作尽秋声。\n月西沈。\n凄断馀香残梦、下层城。\n人不见。\n屏空掩。\n数残更。\n还自搴帷独坐、看青灯。", 
    "rhythmic": "相见欢"
  }, 
  {
    "author": "朱敦儒", 
    "content": "当年两上蓬瀛。\n燕殊庭。\n曾共群仙携手、斗吹笙。\n云涛晚。\n霓旌散。\n海鸥轻。\n却钓松江烟月、醉还醒。", 
    "rhythmic": "相见欢"
  }, 
  {
    "author": "朱敦儒", 
    "content": "深秋庭院初凉。\n近重阳。\n篱畔一枝金菊、露微黄。\n鲈脍韵。\n橙齑品。\n酒新香。\n我是升平闲客、醉何妨。", 
    "rhythmic": "相见欢"
  }, 
  {
    "author": "朱敦儒", 
    "content": "一夜新秋风雨。\n客恨客愁无数。\n我是卧云人，悔到红尘深处。\n难住。\n难住。\n拂袖青山归去。", 
    "rhythmic": "如梦令"
  }, 
  {
    "author": "朱敦儒", 
    "content": "好个中秋时节。\n莫恨今宵无月。\n岩壑一灯青，寒浸水香留客。\n留客。\n留客。\n相对无言无说。", 
    "rhythmic": "如梦令"
  }, 
  {
    "author": "朱敦儒", 
    "content": "盏底一盘金凤。\n满泛酒光浮动。\n引我上烟霞，智力一时无用。\n无用。\n无用。\n蹋破十洲三洞。", 
    "rhythmic": "如梦令"
  }, 
  {
    "author": "朱敦儒", 
    "content": "真个先生爱睡。\n睡里百般滋味。\n转面又翻身，随意十方游戏。\n游戏。\n游戏。\n到了元无一事。", 
    "rhythmic": "如梦令"
  }, 
  {
    "author": "朱敦儒", 
    "content": "莫恨中秋无月。\n月又不甜不辣。\n幸有瓮头春，闲坐暖云香雪。\n香雪。\n香雪。\n满引水晶蕉叶。", 
    "rhythmic": "如梦令"
  }, 
  {
    "author": "朱敦儒", 
    "content": "莫恨中秋无月。\n多点金缸红蜡。\n取酒拥丝簧，迎取轻盈桃叶。\n桃叶。\n桃叶。\n唱我新歌白雪。", 
    "rhythmic": "如梦令"
  }, 
  {
    "author": "朱敦儒", 
    "content": "一夜蟠桃吹坼。\n刚道有人偷折。\n幸自没踪由，无奈蝶蜂胡说。\n胡说。\n胡说。\n方朔不须耳热。", 
    "rhythmic": "如梦令"
  }, 
  {
    "author": "朱敦儒", 
    "content": "好笑山翁年纪。\n不觉七十有四。\n生日近元宵，占早烧灯欢会。\n欢会。\n欢会。\n坐上人人千岁。", 
    "rhythmic": "如梦令"
  }, 
  {
    "author": "朱敦儒", 
    "content": "西楼落月鸡声急。\n夜浸疏香寒淅沥。", 
    "rhythmic": "春晓曲"
  }, 
  {
    "author": "朱敦儒", 
    "content": "江南岸。\n江北岸。\n折送行人无尽时。\n恨分离。\n酒一杯。\n泪双垂。", 
    "rhythmic": "柳枝・杨柳枝"
  }, 
  {
    "author": "朱敦儒", 
    "content": "别离情绪，奈一番好景，一番悲戚。\n燕语莺啼人乍远，还是他乡寒食。\n桃李无言，不堪攀折，总是风流客。\n东君也自，怪人冷淡踪迹。\n花艳草草春工，酒随花意薄，疏狂何益。\n除却清风并皓月，脉脉此情谁识。\n料得文君，重帘不卷，且等闲消息。\n不如归去，受他真个怜惜。", 
    "rhythmic": "念奴娇"
  }, 
  {
    "author": "孙觌", 
    "content": "弱骨轻肌不耐春。\n一枝江路玉梅新。\n巡檐索笑为何人。\n素影徘徊波上月，醉香摇荡竹间云。\n酒醒人散梦仙村。", 
    "rhythmic": "浣溪沙"
  }, 
  {
    "author": "慕容卿妻", 
    "content": "满目江山忆旧游。\n汀洲花草弄春柔。\n长亭舣住木兰舟。\n好梦易随流水去，芳心空逐晓云愁。\n行人莫上望京楼。", 
    "rhythmic": "浣溪沙"
  }, 
  {
    "author": "周紫芝", 
    "content": "黄金双阙横空，望中隐约三山眇。\n春皇欲降，渚烟收尽，青虹正绕。\n日到层宵，九枝光满，普天俱照。\n看海中桃熟，云幡绛节，冉冉度、沧波渺。\n遥想建章宫阙，□熏风、月寒清晓。\n红鸾影上，云韶声里，蒙天一笑。\n万国朝元，百蛮款塞，太平多少。\n听尧云深处，人人尽祝，似天难老。", 
    "rhythmic": "水龙吟"
  }, 
  {
    "author": "周紫芝", 
    "content": "楚山千叠浮空，楚云只在巫山往。\n鸾飞凤舞，当时空记，梦中奇语。\n晓日瞳，夕阳零乱，袅红萦素。\n问如今依旧，霏霏冉冉，知他为、谁朝暮。\n玉佩烟鬟飞动，炯星眸、人间相遇。\n嫣然一笑，阳城下蔡，尽成惊顾。\n蕙帐春浓，兰衾日暖，未成行雨。\n但丁宁莫似，阳台梦断，又随风去。", 
    "rhythmic": "水龙吟"
  }, 
  {
    "author": "周紫芝", 
    "content": "楚山木落风高，暮云黯黯孤容瘦。\n天晴似洗，明霞消尽，玉峦排秀。\n九凤飞来，五云深处，一时轻矫。\n恨三山不见，六鳌去後，天空远，人将老。\n堪笑此生如寄，信扁舟、来江表。\n望中愁眼，依稀犹认，数峰林杪。\n万里东南，跨江云梦，此情多少。\n问何时还我，千岩万壑，卧霜天晓。", 
    "rhythmic": "水龙吟"
  }, 
  {
    "author": "周紫芝", 
    "content": "近腊风光一半休。\n南枝未动北枝愁。\n嫦娥莫是见人羞。\n么凤不传蓬岛信，杜鹃空办鹤林秋。\n便须千杖打梁州。", 
    "rhythmic": "浣溪沙"
  }, 
  {
    "author": "周紫芝", 
    "content": "欲醉江梅兴未休。\n待春瓮洗春愁。\n不成欢绪却成羞。\n天意若教花似雪，客情宁恨鬓如秋。\n趁他何逊在扬州。", 
    "rhythmic": "浣溪沙"
  }, 
  {
    "author": "周紫芝", 
    "content": "无限春情不肯休。\n江梅未动使人愁。\n东昏觑得玉奴羞。\n对酒情怀疑是梦，忆花天气黯如秋。\n唤春云梦泽南州。", 
    "rhythmic": "浣溪沙"
  }, 
  {
    "author": "周紫芝", 
    "content": "水上鸣榔不系船。\n醉来深闭短篷眠。\n潮生潮落自年年。\n一尺鲈鱼新活计，半蓑烟雨旧衣冠。\n庙堂空有画图看。", 
    "rhythmic": "浣溪沙"
  }, 
  {
    "author": "周紫芝", 
    "content": "多病嫌秋怕上楼。\n苦无情绪懒抬头。\n雁来不寄小银钩。\n一点离情深似海，万重凄恨黯如秋。\n怎生禁得许多愁。", 
    "rhythmic": "浣溪沙"
  }, 
  {
    "author": "周紫芝", 
    "content": "新翻碧玉壶。\n水精钗袅绛纱符。\n吴姬亲手碎菖蒲。\n彩索系时新睡起，榴花剪处要人扶。\n心情还似去年无。", 
    "rhythmic": "浣溪沙"
  }, 
  {
    "author": "周紫芝", 
    "content": "学画双蛾苦未成。\n鬓云新结翠鬟轻。\n伴人歌笑已多情。\n飞絮乱花闲院宇，舞鸾歌凤小娉婷。\n阳关休唱断肠声。", 
    "rhythmic": "浣溪沙"
  }, 
  {
    "author": "周紫芝", 
    "content": "江北上归舟，再见江南岸。\n江北江南几度秋，梦里朱颜换。\n人是岭头云，聚散天谁管。\n君似孤云何处归，我似离群雁。", 
    "rhythmic": "卜算子"
  }, 
  {
    "author": "周紫芝", 
    "content": "霜叶下孤篷，船在垂杨岸。\n早是凄凉惜别时，更惜年华换。\n别酒解留人，拚醉君休管。\n醉里朱弦莫谩弹，愁入参差雁。", 
    "rhythmic": "卜算子"
  }, 
  {
    "author": "周紫芝", 
    "content": "絮尽柳成空，春去花如扫。\n窗外枝枝海石榴，特为幽人好。\n密叶过疏篱，薄艳明芳草。\n剪得花时却倚阑，楼上人垂手。", 
    "rhythmic": "卜算子"
  }, 
  {
    "author": "周紫芝", 
    "content": "嫦娥天上人谁识。\n家在蓬山烟水隔。\n不应著意眼前人，便是登瀛当日客。\n双眸炯炯秋波滴。", 
    "rhythmic": "木兰花・玉楼春"
  }, 
  {
    "author": "周紫芝", 
    "content": "江头雨後山如髻。\n催送新凉风有意。\n月来杨柳绿阴中，秋在梧桐疏影外。\n小窗纹簟凉如水。", 
    "rhythmic": "木兰花・玉楼春"
  }, 
  {
    "author": "周紫芝", 
    "content": "春闲昼永。\n城下江深山倒影。\n净扫风埃。\n收拾烟光入句来。\n短窗闲倚。\n身似浮云门似水。\n谁伴馀年。\n结得青山一个缘。", 
    "rhythmic": "减字木兰花"
  }, 
  {
    "author": "周紫芝", 
    "content": "蓬莱三岛。\n上有青青千岁草。\n玉佩烟鬟。\n来作人间一笑欢。\n麻姑行酒。\n萼绿华歌清韵袅。\n玉秀兰芳。\n醉舞东风彩袖长。", 
    "rhythmic": "减字木兰花"
  }, 
  {
    "author": "周紫芝", 
    "content": "西山岩桂。\n常恨香闻烟雨外。\n何似君家。\n戏彩堂前早试花。\n黄金千粟。\n风撼芳条香馥馥。\n一剪无多。\n桃李漫山奈俗何。", 
    "rhythmic": "减字木兰花"
  }, 
  {
    "author": "周紫芝", 
    "content": "当年文伯。\n曾是东坡门下客。\n文采风流。\n奕叶传芳总未休。\n为公持酒。\n愿祝彩衣无限寿。\n归觐枫宸。\n剩醉长安几度春。", 
    "rhythmic": "减字木兰花"
  }, 
  {
    "author": "周紫芝", 
    "content": "苍璧新敲小凤团。\n赤泥开印煮清泉。\n醉捧纤纤双玉笋，鹧鸪斑。\n雪浪溅翻金缕袖，松风吹醒玉酡颜。\n更待微甘回齿颊，且留连。", 
    "rhythmic": "摊破浣溪沙・山花子"
  }, 
  {
    "author": "周紫芝", 
    "content": "门外青骢月下嘶。\n映阶笼烛画帘垂。\n一曲阳关声欲尽，不多时。\n凤饼未残云脚乳，水沈催注玉花瓷。\n忍看捧瓯春笋露，翠鬟低。", 
    "rhythmic": "减字木兰花"
  }, 
  {
    "author": "周紫芝", 
    "content": "白发三千丈，双鬓不胜垂。\n人间忧喜如梦，老矣更何之。\n蘧玉行年过了，未必如今俱是，五十九年非。\n拟把彭殇梦，分付与痴儿。\n君莫羡，客起舞，寿琼卮。\n此生但愿，长遣猿鹤共追随。\n金印借令如斗，富贵那能长久，不饮竟何为。\n莫问蓬莱路，从古少人知。", 
    "rhythmic": "水调歌头"
  }, 
  {
    "author": "周紫芝", 
    "content": "濯锦桥边月，几度照中秋。\n年年此夜清景，伴我与君游。\n万里相随何处，看尽吴波越嶂，更向古徐州。\n应为霜髯老，西望倚黄楼。\n天如水，云似扫，素魂流。\n不知今夕何夕，相对语羁愁。\n故国归来何事，记易南枝惊鹊，还对玉蟾羞。\n踏尽疏桐影，更复为君留。", 
    "rhythmic": "水调歌头"
  }, 
  {
    "author": "周紫芝", 
    "content": "岁晚念行役，江阔渺风烟。\n六朝文物何在，回首更凄然。\n倚尽危楼杰观，暗想琼枝璧月，罗袜步承莲。\n桃叶山前鹭，无语下寒滩。\n潮寂寞，浸孤垒，涨平川。\n莫愁艇子何处，烟树杳无边。\n王谢堂前双燕，空绕乌衣门巷，斜日草连天。\n只有台城月，千古照婵娟。", 
    "rhythmic": "水调歌头"
  }, 
  {
    "author": "周紫芝", 
    "content": "落日在烟树，云水两空。\n澹霞消尽，何事依约有微红。\n湖上晚来风细，吹尽一天残雨，苍翠湿千峰。\n谁遣长空月，冷浸玉壶中。\n问明月，应解笑，白头翁。\n不堪老去，依旧临水照衰容。\n良夜几横烟棹，独倚危墙西望，目断远山重。\n但恨故人远，此乐与谁同。", 
    "rhythmic": "水调歌头"
  }, 
  {
    "author": "周紫芝", 
    "content": "秋云微淡月微羞。\n云黯黯、月彩难留。\n只应是、嫦娥心里，也似人愁。\n几时回步玉移钩。", 
    "rhythmic": "沙塞子"
  }, 
  {
    "author": "周紫芝", 
    "content": "玉溪秋月浸寒波。\n忍持酒、重听骊歌。\n不堪对、绿阴飞阁，月下羞蛾。\n夜深惊鹊转南柯。", 
    "rhythmic": "沙塞子"
  }, 
  {
    "author": "周紫芝", 
    "content": "荷气吹凉到枕边。\n薄纱如雾亦如烟。\n清泉浴後花垂雨，白酒倾时玉满船。\n钗欲溜，髻微偏。\n却寻霜粉扑香绵。\n冰肌近著浑无暑，小扇频摇最可怜。", 
    "rhythmic": "鹧鸪天"
  }, 
  {
    "author": "周紫芝", 
    "content": "乌鹊桥边河汉流。\n洗车微雨湿清秋。\n相逢不似长相忆，一度相逢一度愁。\n云却静，月垂钩。\n金针穿得喜回头。\n只应人倚阑干处，便似天孙梳洗楼。", 
    "rhythmic": "鹧鸪天"
  }, 
  {
    "author": "周紫芝", 
    "content": "尊酒年年乐事多。\n古铜犹得几摩挲。\n他时人物君须记，玉笋班中李泰和。\n烦翠袖，把金荷。\n功名馀事且高歌。\n新来学得长生诀，写就黄庭不换鹅。", 
    "rhythmic": "鹧鸪天"
  }, 
  {
    "author": "周紫芝", 
    "content": "名在休文季孟间。\n一时风味更萧然。\n琼林不逐春风老，安用丹砂巧驻颜。\n春入户，酒吹澜。\n小桃枝上锦阑斑。\n明年欲与君为寿，无路相从入道山。", 
    "rhythmic": "鹧鸪天"
  }, 
  {
    "author": "周紫芝", 
    "content": "袅袅云梳晓髻堆。\n涓涓秋净眼波回。\n旧家十二峰前住，偶为襄王下楚台。\n闲院静，小桃开。\n刘郎前度几回来。\n东风易行云散，花里传觞莫谩催。", 
    "rhythmic": "鹧鸪天"
  }, 
  {
    "author": "周紫芝", 
    "content": "晴日烘帘暖似春。\n菊回霜晕浅仍深。\n谁知此地栽花手，便是当时嗅蕊人。\n秋渺渺，夜沈沈。\n一声清唱袅残音。\n娇痴应挽香罗比，六幅双裙染郁金。", 
    "rhythmic": "鹧鸪天"
  }, 
  {
    "author": "周紫芝", 
    "content": "一点残红欲尽时。\n乍凉秋气满屏帏。\n梧桐叶上三更雨，叶叶声声是别离。\n调宝瑟，拨金猊。\n那时同唱鹧鸪词。\n如今风雨西楼夜，不听清歌也泪垂。", 
    "rhythmic": "鹧鸪天"
  }, 
  {
    "author": "周紫芝", 
    "content": "年少登高意气多。\n黄花压帽醉嵯峨。\n如今满眼看华发，强拈茱萸奈老何。\n千垒岫，万重波。\n一时分付与秦娥。\n明年身健君休问，且对秋风卷翠螺。", 
    "rhythmic": "鹧鸪天"
  }, 
  {
    "author": "周紫芝", 
    "content": "终日看山不厌山。\n寻思百计不如闲。\n何时得到重阳日，醉把茱萸仔细看。\n醉帽，倚雕阑。\n偶然携酒却成欢。\n篱边黄菊关心事，触误愁人到酒边。", 
    "rhythmic": "鹧鸪天"
  }, 
  {
    "author": "周紫芝", 
    "content": "读尽牙签玉轴书。\n不知门外有园蔬。\n借令未解銮坡去，也合雠书在石渠。\n微雨後，小寒初。\n满斟长寿碧琳腴。\n不须更问荆州路，便上追锋御府车。", 
    "rhythmic": "鹧鸪天"
  }, 
  {
    "author": "周紫芝", 
    "content": "楼上缃桃一萼红。\n别来开谢几东风。\n武陵春尽无人处，犹有刘郎去後踪。\n香阁小，翠帘重。\n今宵何事偶相逢。\n行云又被风吹散，见了依前是梦中。", 
    "rhythmic": "鹧鸪天"
  }, 
  {
    "author": "周紫芝", 
    "content": "彩双飞雪浪翻。\n楚歌声转绿杨湾。\n一川红旆初衔日，两岸朱楼不下帘。\n阑倚处，玉垂纤。\n白团扇底藕丝衫。\n未成密约回秋水，看得羞时隔画檐。", 
    "rhythmic": "鹧鸪天"
  }, 
  {
    "author": "周紫芝", 
    "content": "花褪残红绿满枝。\n嫩寒犹透薄罗衣。\n池塘雨细双鸳睡，杨柳风轻小燕飞。\n人别後，酒醒时。\n午窗残梦子规啼。\n尊前心事人谁问，花底闲愁春又归。", 
    "rhythmic": "鹧鸪天"
  }, 
  {
    "author": "周紫芝", 
    "content": "跳珠雨罢风初静，阑槛凭虚。\n绛阙清都。\n只在仙人碧玉壶。\n九原唤起王摩诘，画作新图。\n十城芙蕖。\n乞与知章老鉴湖。", 
    "rhythmic": "采桑子"
  }, 
  {
    "author": "周紫芝", 
    "content": "画幕灯前细雨，垂莲盏里清歌。\n玉纤持板隔香罗。\n不放行云飞过。\n今夜尘生洛浦，明朝雨在巫山。\n羞蛾且莫斗弯环。\n不似司空见惯。", 
    "rhythmic": "西江月"
  }, 
  {
    "author": "周紫芝", 
    "content": "池面风翻弱絮，树头雨退嫣红。\n扑花蝴蝶杳无踪。\n又做一场春梦。\n便是一成去了，不成没个来时。\n眼前无处说相思。\n要说除非梦里。", 
    "rhythmic": "西江月"
  }, 
  {
    "author": "周紫芝", 
    "content": "罗袖云轻雾薄，醉肌玉软花柔。\n相逢不道有春愁。\n只道春来微瘦。\n一点人间深意，数声柳下轻讴。\n带将离恨上归舟。\n肠断月斜时候。", 
    "rhythmic": "西江月"
  }, 
  {
    "author": "周紫芝", 
    "content": "发白犹旅枕，溪深未挂烟莎。\n往来苕意如何。\n应有轻鸥笑我。\n细算年来活计，只消一个渔舟。\n金鱼无分不须求。\n只乞鲈鱼换酒。", 
    "rhythmic": "西江月"
  }, 
  {
    "author": "周紫芝", 
    "content": "连理枝头并蒂，同心带上双垂。\n背灯偷赠语低低。\n一点浓情先寄。\n翡翠钗头摘处，鸳鸯枕上醒时。\n酸甜红颗阿谁知。\n别是人间滋味。", 
    "rhythmic": "西江月"
  }, 
  {
    "author": "周紫芝", 
    "content": "天意未教秋老，花容地宜霜。\n酒肌红软玉肌香。\n不与梨花同样。\n来伴孙郎小宴，临风为舞霓裳。\n更深绿水照红妆。\n便是采莲船上。", 
    "rhythmic": "西江月"
  }, 
  {
    "author": "周紫芝", 
    "content": "谁把蓝揉翡翠，天将蜡做梅花。\n晚来秋水映残霞。\n水墨新描图画。\n纸上写将心去，眼边送却愁来。\n今回相见比前回。\n心下忡忡越。", 
    "rhythmic": "西江月"
  }, 
  {
    "author": "周紫芝", 
    "content": "溪上晴山簇翠螺。\n晓来霜叶醉，小池荷。\n琐窗秋意苦无多。\n帘绣卷，黄菊两三窠。\n小睡拥香罗。\n起来匀醉粉，玉垂梭。", 
    "rhythmic": "小重山"
  }, 
  {
    "author": "周紫芝", 
    "content": "碧玉山围十里湖。\n水云天共远，戏双凫。\n河阳花县锦屏铺。\n人不老，长日在蓬壶。\n一笑且踟蹰。\n会骑箕尾去，上云衢。", 
    "rhythmic": "小重山"
  }, 
  {
    "author": "周紫芝", 
    "content": "秋意还深，渐银床露冷，梧叶风高。\n婵娟也应为我，羞照霜毛。\n流年老尽，漫银蟾、冷浸香醪。\n除尽把，平生怨感，一时分付离骚。\n伤心故人千里，问阴晴何处，还记今宵。\n楼高共谁同看，玉桂烟梢。", 
    "rhythmic": "汉宫春"
  }, 
  {
    "author": "周紫芝", 
    "content": "香满箱奁，看沈犀弄水，浓麝含薰。\n荀郎一时旧事，尽属王孙。\n残膏剩馥，须倾囊、乞与兰荪。\n金兽暖，云窗雾阁，为人洗尽馀醺。\n依稀雪梅风味，似孤山尽处，马上烟村。\n从来甲煎浅俗，那忍重闻。", 
    "rhythmic": "汉宫春"
  }, 
  {
    "author": "周紫芝", 
    "content": "江天云薄。\n江头雪似杨花落。\n寒灯不管人离索。\n照得人来，真个睡不著。\n归期已负梅花约。\n又还春动空飘泊。", 
    "rhythmic": "醉落魄・一斛珠"
  }, 
  {
    "author": "周紫芝", 
    "content": "柳边池阁。\n晚来卷地东风恶。\n人生不解频行乐。\n昨日花开，今日风吹落。\n杨花却似人飘泊。\n春云更似人情薄。", 
    "rhythmic": "醉落魄・一斛珠"
  }, 
  {
    "author": "周紫芝", 
    "content": "薰风池阁。\n小红桥下荷花薄。\n沙平水浅山如削。\n水上鸳鸯，何处风吹落。\n今朝端午新梳掠。\n锦丝围腕花柔弱。", 
    "rhythmic": "醉落魄・一斛珠"
  }, 
  {
    "author": "周紫芝", 
    "content": "云深海阔。\n天风吹上黄金阙。\n酒醒不记归时节。\n三十年来，往事无人说。\n浮生正似风中雪。\n丹砂岂是神仙诀。", 
    "rhythmic": "醉落魄・一斛珠"
  }, 
  {
    "author": "周紫芝", 
    "content": "酴花谢日迟迟。\n杨花无数飞。\n章台侧畔尽风吹。\n飘零无定期。\n烟漠漠，草萋萋。\n江南春尽时。\n可怜踪迹尚东西。\n故园何日归。", 
    "rhythmic": "阮郎归"
  }, 
  {
    "author": "周紫芝", 
    "content": "月棂疏影照婵娟。\n闲临小玉盘。\n枣花金钏出纤纤。\n棋声敲夜寒。\n飞雹冷，水精圆。\n夜深人未眠。\n笑催炉兽暖衾鸳。\n莫教银漏残。", 
    "rhythmic": "阮郎归"
  }, 
  {
    "author": "周紫芝", 
    "content": "西湖山下水潺潺。\n满山风雨寒。\n枝头红日晓斓斑。\n越梅催晓丹。\n连翠叶，拥金盘。\n玉池生乳泉。\n此生三度试甘酸。\n欲归归尚难。", 
    "rhythmic": "阮郎归"
  }, 
  {
    "author": "周紫芝", 
    "content": "青鞋忍踏江沙路。\n恨人已、骑鲸去。\n笔底骅骝谁与度。\n西州重到，可怜不见，华屋生存处。\n秋江渺渺高台暮。\n满壁栖鸦醉时句。", 
    "rhythmic": "青玉案"
  }, 
  {
    "author": "周紫芝", 
    "content": "梅花落尽人谁管。\n暗凄断、伤春眼。\n雪後平芜春尚浅。\n一簪华发，满襟离恨，羞作东风伴。\n斗花小斛兰芽短。\n犹是当时旧庭院。", 
    "rhythmic": "青玉案"
  }, 
  {
    "author": "周紫芝", 
    "content": "翠蛾懒画妆痕浅。\n香肌得酒花柔软。\n粉汗湿吴绫。\n玉钗敲枕。\n鬓丝云卸腻。\n罗带还重系。\n含笑出房栊。\n羞随脸上红。", 
    "rhythmic": "菩萨蛮"
  }, 
  {
    "author": "周紫芝", 
    "content": "风头不定云来去。\n天教月到湖心住。\n遥夜一襟愁。\n水风浑似秋。\n藕花迎露笑。\n暗水飞萤照。\n渔笛莫频吹。\n客愁人不知。", 
    "rhythmic": "菩萨蛮"
  }, 
  {
    "author": "周紫芝", 
    "content": "宝薰拂拂浓如雾。\n暗惊梅蕊风前度。\n依约似江村。\n馀香马上闻。\n画桥风雨暮。\n零落知无数。\n收拾小窗春。\n金炉檀炷深。", 
    "rhythmic": "菩萨蛮"
  }, 
  {
    "author": "周紫芝", 
    "content": "雨细欲收还滴。\n满一庭秋色。\n阑干独倚，无人共说，这些愁寂。\n手把玉郎书迹。", 
    "rhythmic": "西地锦"
  }, 
  {
    "author": "周紫芝", 
    "content": "春雨细。\n开尽一番桃李。\n柳暗曲阑花满地。\n日高人睡起。\n绿浸小池春水。\n沙暖鸳鸯双戏。\n薄幸更无书一纸。\n画楼愁独倚。", 
    "rhythmic": "谒金门"
  }, 
  {
    "author": "周紫芝", 
    "content": "春寒入翠帷，月淡云来去。\n院落半晴天，风撼梨花树。\n人醉掩金铺，闲倚秋千柱。\n满眼是相思，无说相思处。", 
    "rhythmic": "生查子"
  }, 
  {
    "author": "周紫芝", 
    "content": "青丝结晓鬟，临镜心情懒。\n知为晓愁浓，画得双蛾浅。\n柳困玉楼空，花落红窗暖。\n相对语春愁，只有春闺燕。", 
    "rhythmic": "生查子"
  }, 
  {
    "author": "周紫芝", 
    "content": "新欢君未成，往事无人记。\n行雨共行云，如梦还如醉。\n相见又难言，欲住浑无计。\n眉翠莫频低，我已无多泪。", 
    "rhythmic": "生查子"
  }, 
  {
    "author": "周紫芝", 
    "content": "清歌忆去年，共唱秦楼曲。\n门外月横波，帐里人如玉。\n秋风吹彩云，梦断惊难续。\n别调不堪闻，红泪销残烛。", 
    "rhythmic": "生查子"
  }, 
  {
    "author": "周紫芝", 
    "content": "金鞍欲别时，芳草溪边渡。\n不忍上西楼，怕看来时路。\n帘幕卷东风，燕子双双语。\n薄幸不归来，冷落春情绪。", 
    "rhythmic": "生查子"
  }, 
  {
    "author": "周紫芝", 
    "content": "轻云浅护霜，晓日红生砌。\n烟共宝薰浓，人与山长翠。\n银浪酒杯浓，锦幄双鸾戏。\n庭下彩衣郎，共祝千千岁。", 
    "rhythmic": "生查子"
  }, 
  {
    "author": "周紫芝", 
    "content": "满院融融花气。\n红绣一帘垂地。\n往事忆年时。\n只春知。\n风又暖。\n花渐满。\n人似行云不见。\n无计奈离情。\n恶销凝。", 
    "rhythmic": "昭君怨"
  }, 
  {
    "author": "周紫芝", 
    "content": "东风歇。\n香尘满院花如雪。\n花如雪。\n看看又是，黄昏时节。\n无言独自添香鸭。\n相思情绪无人说。", 
    "rhythmic": "秦楼月・忆秦娥"
  }, 
  {
    "author": "周紫芝", 
    "content": "雪似杨花飞不定。\n枝上冻禽昏欲暝。\n寒窗相对话分飞，箫鼓静。\n灯炯炯。\n一曲阳关和泪听。\n酒入离肠愁欲凝。\n往事不堪重记省。\n劝君莫上玉楼梯，风力劲。\n山色暝。\n忍看去时楼下径。", 
    "rhythmic": "天仙子"
  }, 
  {
    "author": "周紫芝", 
    "content": "遇坎乘流随分了。\n鸡虫得失能多少。\n儿辈雌黄堪一笑。\n堪一笑。\n鹤长凫短从他道。\n几度秋风吹梦到。\n花姑溪上人空老。\n唤取扁舟归去好。\n归去好。\n孤篷一枕秋江晓。", 
    "rhythmic": "渔家傲"
  }, 
  {
    "author": "周紫芝", 
    "content": "月黑波翻江浩渺。\n扁舟系缆垂杨杪。\n渔网横江灯火闹。\n红影照。\n分明赤壁回惊棹。\n风静云收天似扫。\n梦疑身在三山岛。\n浮世功名何日了。\n从醉倒。\n柁楼红日千岩晓。", 
    "rhythmic": "渔家傲"
  }, 
  {
    "author": "周紫芝", 
    "content": "休惜骑鲸人已远。\n风流都被仍云占。\n腰下锦绦缠宝剑。\n光闪焰。\n人间莫作牛刀看。\n见说河阳花满县。\n相邀更约疏狂伴。\n幸有小蛮开小燕。\n须少款。\n玉堂此去知非晚。", 
    "rhythmic": "渔家傲"
  }, 
  {
    "author": "周紫芝", 
    "content": "路入云岩山窈窕。\n岩花滴露花头小。\n香共西风吹得到。\n秋欲杪。\n天还未放秋容老。\n谁道水南花不好。\n犹胜金蕊浑如扫。\n留取光阴重一笑。\n须是早。\n黄花更惜重阳帽。", 
    "rhythmic": "渔家傲"
  }, 
  {
    "author": "周紫芝", 
    "content": "月黑天寒花欲睡。\n移灯影落清尊里。\n唤醒妖红明晚翠。\n如有意。\n嫣然一笑知谁会。\n露湿柔柯红压地。\n羞容似替人垂泪。\n著意西风吹不起。\n空绕砌。\n明年花共谁同醉。", 
    "rhythmic": "渔家傲"
  }, 
  {
    "author": "周紫芝", 
    "content": "蝉薄轻梳鬓，螺香浅画眉。\n西湖人道似西施。\n人似西施浓淡、更相宜。\n画烛催歌板，飞花上舞衣。", 
    "rhythmic": "南柯子・南歌子"
  }, 
  {
    "author": "周紫芝", 
    "content": "雾帐兰衾暖，薰炉宝篆浓。\n眼波犹带睡朦胧。\n卧听晓来双燕、语春风。\n螺浅欢馀黛，霞销枕处红。", 
    "rhythmic": "南柯子・南歌子"
  }, 
  {
    "author": "周紫芝", 
    "content": "白羽传觞急，金鞍跃马迟。\n云间彩凤看双飞。\n飞上碧梧枝上、稳双栖。\n林下风流女，堂东坦腹儿。", 
    "rhythmic": "南柯子・南歌子"
  }, 
  {
    "author": "周紫芝", 
    "content": "西湖烟尽水溶溶。\n一笑与谁同。\n多谢湖边霜菊，伴人三见秋风。", 
    "rhythmic": "朝中措"
  }, 
  {
    "author": "周紫芝", 
    "content": "大江流处是庐峰。\n苍玉照晴空。\n何事浅鬟浓黛，却成烟雨溟。", 
    "rhythmic": "朝中措"
  }, 
  {
    "author": "周紫芝", 
    "content": "雨馀庭院冷萧萧。\n帘幕度微飙。\n鸟语唤回残梦，春寒勒住花梢。", 
    "rhythmic": "朝中措"
  }, 
  {
    "author": "周紫芝", 
    "content": "小桃花动著枝浓。\n移得伴衰翁。\n多谢天公怜我，一时染就轻红。", 
    "rhythmic": "朝中措"
  }, 
  {
    "author": "周紫芝", 
    "content": "黄昏楼阁乱栖鸦。\n天末淡微霞。\n风里一池杨柳，月边满树梨花。", 
    "rhythmic": "朝中措"
  }, 
  {
    "author": "周紫芝", 
    "content": "短墙梅粉香初透。\n削约寒枝瘦。\n恼人知为阿谁开。\n还伴冷烟疏雨、做愁媒。\n飘零苦恨春情薄。\n不管花开落。\n小池疏影弄寒沙。\n何似玉台鸾镜、对横斜。", 
    "rhythmic": "虞美人"
  }, 
  {
    "author": "周紫芝", 
    "content": "西园摘处香和露。\n洗尽南轩暑。\n莫嫌坐上适来蝇。\n只恐怕寒、难近玉壶冰。\n井花浮翠金盆小。\n午梦初回後。\n诗翁自是不归来。\n不是青门、无地可移栽。", 
    "rhythmic": "虞美人"
  }, 
  {
    "author": "周紫芝", 
    "content": "痴云压地风尘卷。\n雪共春寒浅。\n山城寒夜不烧灯。\n时见竹篱茅舍、两三星。\n九衢风里香尘拥。\n十载鳌山梦。\n如今独自倚冰檐。\n落尽短檠红、不成眠。", 
    "rhythmic": "虞美人"
  }, 
  {
    "author": "周紫芝", 
    "content": "夕阳低尽柳如烟。\n淡平川。\n断肠天。\n今夜十分，霜月更娟娟。\n怎得人如天上月，虽暂缺，有时圆。\n断云飞雨又经年。\n思凄然。\n泪涓涓。", 
    "rhythmic": "江城子"
  }, 
  {
    "author": "周紫芝", 
    "content": "碧梧和露滴清秋。\n小庭幽。\n翠烟流。\n羞带一襟，明月上危楼。\n苦恨秋江风与月，偏管断，这些愁。\n此情空道两绸缪。\n信悠悠。\n几时休。", 
    "rhythmic": "江城子"
  }, 
  {
    "author": "周紫芝", 
    "content": "楼上寒深，江边雪满，楚台烟霭空。\n一天飞絮，零乱点孤篷。\n似我华颠雪领，浑无定、漂泊孤踪。\n空凄黯，江天又晚，风袖倚蒙茸。\n吾庐，犹记得，波横素练，玉做寒峰。\n更短坡烟竹，声碎玲珑。\n拟问山阴旧路，家何在、水远山重。\n渔蓑冷，扁舟梦断，灯暗小窗中。", 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "content": "晓色凝暾，霜痕犹浅，九天春意将回。\n隔年花信，先已到江梅。\n沈水烟浓如雾，金波满、红袖双垂。\n仙翁醉，问春何处，春在玉东西。\n瑶台。\n人不老，还从东壁，来步天墀。\n且细看八砖，花影迟迟。\n会见朱颜绿鬓，家长近、咫尺天威。\n君知否，天教雨露，常满岁寒枝。", 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "content": "江绕淮城，云昏楚观，一枝烟笛谁横。\n晓风吹帽，霜日照人明。\n暗恼潘郎旧恨，应追念、菊老残英。\n秋空晚，茱萸细拈，为谁倾。\n人间，真梦境，新愁未了，绿鬓星星。\n问明年此会，谁寄幽情。\n倚尽一楼残照，何妨更、月到帘旌。\n凭阑久，歌君妙曲，谁是米嘉荣。", 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "content": "楚尾江横，斗南山秀，辋川谁画新图。\n几时天际，平地出方壶。\n应念江南倦客，家何在、飘泊江湖。\n天教共，银涛翠壁，相伴老人娱。\n长淮，看不尽，风帆落处，天在平芜。\n算人间此地，岂是穷途。\n好与婆娑尽日，应须待、月到金枢。\n山中饮，从教笑我，白首醉模糊。", 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "content": "帘幕疏疏风透。\n庭下月寒花瘦。\n宽尽沈郎衣，方寸不禁。\n难受。", 
    "rhythmic": "宴桃源・如梦令"
  }, 
  {
    "author": "周紫芝", 
    "content": "林外野塘烟腻。\n衣上落梅香细。\n瘦马步凌兢，人在乱山丛里。\n憔悴。", 
    "rhythmic": "宴桃源・如梦令"
  }, 
  {
    "author": "周紫芝", 
    "content": "绿尽小池芳草。\n门外柳垂春昼。\n花上雨廉纤，帘幕燕来时候。\n消瘦。", 
    "rhythmic": "宴桃源・如梦令"
  }, 
  {
    "author": "周紫芝", 
    "content": "旧日荼シ时候。\n酒粉香襟袖。\n老去惜春心，试问孙郎知否。\n花瘦。", 
    "rhythmic": "宴桃源・如梦令"
  }, 
  {
    "author": "周紫芝", 
    "content": "寂寂江天，雪又满、晚来风急。\n空懊恨、散盐飞絮，未成轻集。\n万里长空飞不到，珠帘卷尽还羞入。\n问向晚、谁欲画渔莎，寒江立。\n天黯淡，催残日。\n波浩渺，添寒力。\n又何如聊遣，舞衣红湿。\n好与月娥临晚砌，莫教先放梅花拆。\n便准拟、一醉广寒宫，千山白。", 
    "rhythmic": "满江红"
  }, 
  {
    "author": "周紫芝", 
    "content": "梅粉梢头雨未乾。\n淡烟疏日带春寒。\n暝鸦啼处，人在小楼边。", 
    "rhythmic": "定风波令・定风波"
  }, 
  {
    "author": "周紫芝", 
    "content": "天意才晴风又雨。\n催得风前，日日吹轻絮。\n燕子不飞莺不语。\n满庭芳草空无数。\n春去可堪人去也。\n枝上残红，不忍抬头觑。\n假使留春春肯住。\n唤谁相伴春同处。", 
    "rhythmic": "蝶恋花"
  }, 
  {
    "author": "周紫芝", 
    "content": "槐幄如云，燕泥犹湿，雨馀清暑。\n细草摇风，小荷擎雨，时节还端午。\n碧罗窗底，依稀记得，闲系翠丝烟缕。\n到如今、前欢如梦，还对彩绦无语。\n榴花半吐，金刀犹在，往事更堪重数。\n艾虎钗头，菖蒲酒里，旧约浑无据。\n轻衫如雾，玉肌似削，人在画楼深处。\n想灵符、无人共带，翠眉暗聚。", 
    "rhythmic": "永遇乐"
  }, 
  {
    "author": "周紫芝", 
    "content": "月眉星眼，阆苑真仙侣。\n娇小正笄年，每当筵、愁歌怕舞。\n水亭烟树，春去已无踪，桃源路。\n知何处。\n往事如风絮。\n如今闻道，误剪香云缕，闲系小乌纱，更无心、浅匀深注。\n三山路杳，终不是人间，知谁与。\n吹箫女。\n共驾青鸾去。", 
    "rhythmic": "蓦山溪"
  }, 
  {
    "author": "周紫芝", 
    "content": "西风持酒。\n诮不做、愁时候。\n机云兄弟，坐中玉树，琼枝高秀。\n且莫劝人归去，坐来未久。\n甘泉书奏。\n报幽障、沈烽後。", 
    "rhythmic": "品令"
  }, 
  {
    "author": "周紫芝", 
    "content": "霜蓬零乱。\n笑绿鬓、光阴晚。\n紫茱时节，小楼长醉，一川平远。\n休说龙山佳会，此情不浅。\n黄花香满。\n记白苎、吴歌软。", 
    "rhythmic": "品令"
  }, 
  {
    "author": "周紫芝", 
    "content": "芦州晚净。\n雨罢江如镜。\n属玉双飞栖不定。\n数点晚来烟艇。\n梦回满眼凄凉。\n一成无奈思量。\n舟在绿杨堤下，蝉嘶欲尽斜阳。", 
    "rhythmic": "清平乐"
  }, 
  {
    "author": "周紫芝", 
    "content": "烟鬟敛翠。\n柳下门初闭。\n门外一川风细细。\n沙上暝禽飞起。\n今宵水畔楼边。\n风光宛似当年。\n月到旧时明处，共谁同倚阑干。", 
    "rhythmic": "清平乐"
  }, 
  {
    "author": "周紫芝", 
    "content": "青春欲暮。\n柳下将飞絮。\n月到阶前梅子树。\n啼得杜鹃飞去。\n人归不掩朱门。\n一成过了黄昏。\n只有琐窗红蜡，照人犹自销魂。", 
    "rhythmic": "清平乐"
  }, 
  {
    "author": "周紫芝", 
    "content": "团栾小树。\n天与香无数。\n薄艳不尽风日苦。\n剩著红油遮护。\n移栽未到江南。\n香山鼻观先参。\n勾引老情偏醉，锦薰笼暖春酣。", 
    "rhythmic": "清平乐"
  }, 
  {
    "author": "周紫芝", 
    "content": "浅妆匀靓。\n一点闲心性。\n脸上羞红凝不定。\n恼乱酒愁花病。\n晚来泪残霞。\n坠鬟小玉钗斜。\n细雨一帘春恨，东风满地桃花。", 
    "rhythmic": "清平乐"
  }, 
  {
    "author": "周紫芝", 
    "content": "东风庭户。\n红满桃花树。\n准拟踏青南陌路。\n双凤绣鞋新做。\n秋千月挂黄昏。\n画堂深掩朱门。\n立尽花阴归去，此时别是销魂。", 
    "rhythmic": "清平乐"
  }, 
  {
    "author": "周紫芝", 
    "content": "江上送年归。\n还似年时。\n屠苏休恨到君迟。\n觅得醉乡无事处，莫放愁知。\n红一灯垂。\n应笑人衰。\n鹤长凫短怨他谁。\n明日江楼春到也，且醉南枝。", 
    "rhythmic": "浪淘沙"
  }, 
  {
    "author": "周紫芝", 
    "content": "落日在阑干。\n风满晴川。\n坐来高浪拥银山。\n白鹭欲栖飞不下，却入苍烟。\n千里水云寒。\n正绕烟鬟。\n拍浮须要酒杯宽。\n天与吾曹供一醉，不是人间。", 
    "rhythmic": "浪淘沙"
  }, 
  {
    "author": "周紫芝", 
    "content": "风翠轻翻，雾红深注。\n鸳鸯池畔双鱼树。\n合欢凤子也多情，飞来连理枝头住。\n欲付浓愁，深凭尺素。\n戏鱼波上无寻处。\n教谁试与问花看，如何寄得香笺去。", 
    "rhythmic": "踏莎行"
  }, 
  {
    "author": "周紫芝", 
    "content": "燕子归来，梅花又落。\n缃桃雨後燕支薄。\n眼前先自许多愁，斜阳更在春池阁。\n梦里新欢，年时旧约。\n日长院静空帘幕。\n几回猛待不思量，抬头又是思量著。", 
    "rhythmic": "踏莎行"
  }, 
  {
    "author": "周紫芝", 
    "content": "鹊报寒枝，鱼传尺素。\n晴香暗与风微度。\n故人还寄陇头梅，凭谁为作梅花赋。\n柳外朱桥，竹边深坞。\n何时却向君家去。\n便须倩月与徘徊，无人留得花常住。", 
    "rhythmic": "踏莎行"
  }, 
  {
    "author": "周紫芝", 
    "content": "情似游丝，人如飞絮。\n泪珠阁定空相觑。\n一溪烟柳万丝垂，无因系得兰舟住。\n雁过斜阳，草迷烟渚。\n如今已是愁无数。\n明朝且做莫思量，如何过得今宵去。", 
    "rhythmic": "踏莎行"
  }, 
  {
    "author": "周紫芝", 
    "content": "山雨细、泉生幽谷，水满平田。\n雪茧红蚕熟後，黄云陇麦秋间。\n武陵烟暖，数声鸡犬，别是山川。\n嗟老去、倦游踪迹，长恨华颠。", 
    "rhythmic": "雨中花令"
  }, 
  {
    "author": "周紫芝", 
    "content": "燕子风高，小桃枝上花无数。\n乱溪深处。\n满地飞红雨。\n唤得春来，又送春归去。\n浑无绪。\n刘郎前度。\n空记来时路。", 
    "rhythmic": "点绛唇"
  }, 
  {
    "author": "周紫芝", 
    "content": "人道长生，算来世上何曾有。\n玉尊长倒。\n早是人间少。\n四十年来，历尽闲烦恼。\n如今老。\n大家开口。\n赢得花前笑。", 
    "rhythmic": "点绛唇"
  }, 
  {
    "author": "周紫芝", 
    "content": "水远山长何处去，欲行人似孤云。\n十分瘦损沈休文。\n忍将秋水镜，容易与君分。\n试问梨花枝上雨，为谁弹满清尊。\n一江风月黯离魂。\n平波催短棹，小立送黄昏。", 
    "rhythmic": "临江仙"
  }, 
  {
    "author": "周紫芝", 
    "content": "记得武陵相见日，六年往事堪惊。\n回头双鬓已星星。\n谁知江上酒，还与故人倾。\n铁马红旗寒日暮，使君犹寄边城。\n只愁飞诏下青冥。\n不应霜塞晚，横槊看诗成。", 
    "rhythmic": "临江仙"
  }, 
  {
    "author": "周紫芝", 
    "content": "江路绕青山，山翠扑衣轻湿。\n谁酿晚来云意，做一天愁色。\n竹溪斜度尽篮舆，疏梅暗香入。\n何处最关心事，恨落梅风急。", 
    "rhythmic": "好事近"
  }, 
  {
    "author": "周紫芝", 
    "content": "香蜡染宫黄，不属世间风月。\n分我照寒金蕊，伴小窗愁绝。\n高标独步本无双，一枝为谁折。\n压尽半春桃李，任满山如雪。", 
    "rhythmic": "好事近"
  }, 
  {
    "author": "周紫芝", 
    "content": "帘外一声歌，倾尽满城风月。\n看到酒阑羞处，想多情难说。\n周郎元是个中人，如今鬓如雪。\n自恨老来肠肚，诮不堪摧折。", 
    "rhythmic": "好事近"
  }, 
  {
    "author": "周紫芝", 
    "content": "雨後欲斜阳，红满井梧风叶。\n还是夜来时候，共小轩明月。\n不关纤手与调冰，消除这些热。\n自是月娥肌骨，似玉壶香雪。", 
    "rhythmic": "好事近"
  }, 
  {
    "author": "周紫芝", 
    "content": "春似酒杯浓，醉得海棠无力。\n谁染玉肌丰脸，做燕支颜色。\n送春风雨最无情，吹残也堪惜。\n何似且留花住，唤小鬟催拍。", 
    "rhythmic": "好事近"
  }, 
  {
    "author": "周紫芝", 
    "content": "秋意总关愁，那更与君轻别。\n从此共谁同醉，恨老来风月。\n遥知手板笑看云，江边醉时节，应为老人回首，记白头如雪。", 
    "rhythmic": "好事近"
  }, 
  {
    "author": "周紫芝", 
    "content": "冰轮飞上，正金波翻动，玉壶新绿。\n风帽还猗清露滴，凛凛微生寒粟。\n白玉楼高，水精帘卷，十里堆琼屋。\n千山人静，怒龙声喷蕲竹。\n夜久斗落天高，银河还对泻，冷悬双瀑。\n此地人间何处有，难买明珠千斛。", 
    "rhythmic": "酹江月・念奴娇"
  }, 
  {
    "author": "周紫芝", 
    "content": "楚山无尽，看西来新拥，石城双旆。\n立马花边金镫暖，遥想元戎小队。\n白雪歌成，莫愁去後，往事空千载。\n一时吟啸，风流不减前辈。\n闻道梦泽南州，日高初睡足，雅宜高会。\n老去愁多谁念我，空对云山苍翠。", 
    "rhythmic": "酹江月・念奴娇"
  }, 
  {
    "author": "周紫芝", 
    "content": "残月挂征鞍，路长山绕。\n独拥寒貂犯霜晓。\n水边林下，孤负此生多少。\n星星空满鬓，因谁有。\n不如办个，短蓑长钓。\n唤取轻鸥伴人老。\n思量也胜，看人眉头眼脑。\n世间浑是梦，何时了。", 
    "rhythmic": "感皇恩"
  }, 
  {
    "author": "周紫芝", 
    "content": "玉箸点椒花，年华又杪。\n绛蜡烧残暗催晓。\n小窗醒处，梦断月斜江悄。\n故山春欲动，归程杳。\n天意不放，人生长少。\n富贵应须致身早。\n此宵长愿，赢取一尊娱老。\n假饶真百岁，能多少。", 
    "rhythmic": "感皇恩"
  }, 
  {
    "author": "周紫芝", 
    "content": "无事小神仙，世人谁会。\n著甚来由自萦系。\n人生须是，做些闲中活计。\n百年能几许，无多子。\n近日谢天，与片闲田地。\n作个茅堂待打睡。\n酒儿熟也，赢取山中一醉。\n人间如意事，只此是。", 
    "rhythmic": "感皇恩"
  }, 
  {
    "author": "周紫芝", 
    "content": "江上一山横，偶来同住。\n山北山南共来去。\n今朝何事，目送征鸿轻举。\n可堪吹不断，梨花雨。\n千里莫厌，重霄云路。\n飞下彤庭伴鹭。\n紫骝乌帽，看尽章台风絮。\n故人应问我，今何处。", 
    "rhythmic": "感皇恩"
  }, 
  {
    "author": "周紫芝", 
    "content": "何处是云庵，本来无住。\n云共谁来共谁去。\n菊篱杯酒，聊为渊明频举。\n幅巾应屡湿，斜川雨。\n此去常恨，相从无路。\n记取孤飞水边鹭。\n重来一笑，又是柳飞残絮。\n梦魂飞不到，君闲处。", 
    "rhythmic": "感皇恩"
  }, 
  {
    "author": "周紫芝", 
    "content": "江梅吹尽，更幽兰香度。\n可惜浓春为谁住。\n最嫌他、无数轻薄桃花，推不去，偏守定、东风一处。\n病来应怕酒，□眼常醒，老去羞春似无语。\n准拟强追随，管领风光，人生只、欢期难预。\n纵留得、梨花做寒食，怎吃他朝来，这般风雨。", 
    "rhythmic": "洞仙歌"
  }, 
  {
    "author": "周紫芝", 
    "content": "白首归何晚。\n笑一椽、天教负与，楚江南岸。\n门外春山晚无数，只有匡庐似染。\n但想像、红妆不见。\n谁念香山当日事，漫青衫、泪湿人谁管。\n歌旧曲，空凄怨。\n将军未老身归汉。\n算功名、过了唯有，古词尘满。\n谁似渊明拚得老，饱看云山万点。\n况此老、斜川不远。\n终待我他年自，剪黄花、一酹重阳盏。\n君为我，休辞劝。", 
    "rhythmic": "贺新郎"
  }, 
  {
    "author": "周紫芝", 
    "content": "水傍边，山尽处。\n唤取云来，共我山头住。\n分得一江风共雨。\n满院芙蓉，更听红妆舞。\n趁霜晴，闲独步。\n那里烟村，有个梅花树。\n小径斜穿来又去。\n醉後知他，有甚青云路。", 
    "rhythmic": "苏幕遮"
  }, 
  {
    "author": "周紫芝", 
    "content": "老相邀，山作伴。\n千里西来，始识庐山面。\n爱酒扬雄浑不管。\n天与邻翁，来慰穷愁眼。\n似惊鸿，吹又散。\n画柯横江，望断江南岸。\n地角天涯无尽远。\n一阕清歌，且放梨花满。", 
    "rhythmic": "苏幕遮"
  }, 
  {
    "author": "周紫芝", 
    "content": "无限江山无限愁。\n两岸斜阳，人上扁舟。\n阑干吹浪不多时，酒在离尊，情满沧洲。\n早是霜华两鬓秋。", 
    "rhythmic": "一剪梅・一翦梅"
  }, 
  {
    "author": "周紫芝", 
    "content": "小春时候。\n晴日吴山秀。\n霜尚浅，梅先透。\n波翻盏，雾暖芙蓉绣。\n持寿酒。\n仙娥特地回双袖。\n试问春多少。\n恩入芝兰厚。\n松不老，山长久。\n星占南极远，家是椒房旧。\n君一笑。\n金鸾看取人归後。", 
    "rhythmic": "千秋岁"
  }, 
  {
    "author": "周紫芝", 
    "content": "当年文焰。\n蜀锦词华烂。\n年正少，声初远。\n手攀天上桂，书奏蓬莱殿。\n人尽道，洛阳盛事今重见。\n千尺青苍干。\n直节凌霄汉。\n天未识，应嗟晚。\n饮残长寿盏，归奉春皇燕。\n金叶满。\n擗麟且受麻姑劝。", 
    "rhythmic": "千秋岁"
  }, 
  {
    "author": "周紫芝", 
    "content": "送春归去。\n说与愁无数。\n君去後，归何处。\n人应空懊恼，春亦无言语。\n寒日暮，腾腾醉梦随风絮。\n尽日间庭雨。\n红湿秋千柱。\n人恨切，莺声苦。\n拟倾浇闷酒，留取残红树。\n春去也，不成不为愁人住。", 
    "rhythmic": "千秋岁"
  }, 
  {
    "author": "周紫芝", 
    "content": "禁烟过後落花天。\n无奈轻寒。\n东风不管春归去，共残红、飞上秋千。\n看尽天涯芳草，春愁堆在阑干。\n楚江横断夕阳边。\n无限青烟。\n旧时云去今何处，山无数、柳涨平川。\n与问风前回雁，甚时吹过江南。", 
    "rhythmic": "风入松"
  }, 
  {
    "author": "周紫芝", 
    "content": "梅子生时春渐老。\n红满地、落花谁扫。\n旧年池馆不归来，又绿尽、今年草。\n思量千里乡关道。\n山共水、几时得到。\n杜鹃只解怨残春，也不管、人烦恼。", 
    "rhythmic": "忆王孙"
  }, 
  {
    "author": "周紫芝", 
    "content": "快风消暑。\n门近雨边梅子树。\n昼梦腾腾。\n急雨声中唤不醒。\n轻衫短。\n林下日长聊散发。\n无计医贫。\n长作云山高卧人。", 
    "rhythmic": "减字木兰花"
  }, 
  {
    "author": "周紫芝", 
    "content": "云踪老去浑无定，飘泊寒空。\n又被东风。\n吹过江南第几峰。\n长安市上看花眼，不到衰翁。\n好趁归鸿。\n家在西岩碧桂丛。", 
    "rhythmic": "采桑子"
  }, 
  {
    "author": "周紫芝", 
    "content": "好个神仙张志和。\n平生只是一渔蓑。", 
    "rhythmic": "渔父词・渔父"
  }, 
  {
    "author": "周紫芝", 
    "content": "禁中图画访玄真。\n晚得歌词献紫宸。", 
    "rhythmic": "渔父词・渔父"
  }, 
  {
    "author": "周紫芝", 
    "content": "解印归来暂结庐。\n有时同钓水西鱼。", 
    "rhythmic": "渔父词・渔父"
  }, 
  {
    "author": "周紫芝", 
    "content": "趁梅寻得水边枝。\n独棹渔船却过溪。", 
    "rhythmic": "渔父词・渔父"
  }
]